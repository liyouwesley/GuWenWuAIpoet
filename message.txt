瑞鹤仙::侯置::楚山无际碧。湛一溪晴绿，四郊寒色。霜华弄初日。看玉明遥草，金铺平碛。天涯倦翼。更何堪、临岐送客。念飞蓬、断梗无踪，把酒後期难觅。愁寂。梅花憔悴，茅舍萧疏，倍添凄恻。维舟岸侧。留君饮，醉休惜。想柯山春晚，还家应对，菊老松坚旧宅。叹宦游、索寞情怀，甚时去得。
瑞鹤仙::侯置::溥天氛廓。看庆绵鸿祚，勋昭麟阁。蕃宣换符钥。占西南襟带，遍□油幕。湘流绕郭。蔼一城、和气雾薄。听嘈嘈、比屋欢声，共说吏闲民乐。遥想芗霏凫暖，翠拥屏深，晓风传乐。琼腴缓酌。花阴淡，柳丝弱。任松凋鹤瘦，莲龟老，丹颊常如旧渥。趁天申、去押西班，奉觞御幄。
瑞鹤仙::侯置::春风无检束。放倡条冶叶，恣情丹绿。□莺喧燕宿。似东邻北里，都无贞淑。高情恨蹙。欢何时、重见桂菊。又谁知、天上黄姑，扫尽晚春馀俗。幽独。铅华不御，翡翠帷深，郁金裙蔌。长眉了目。嫣然态，倚修竹。纵青门瓜美，江陵橘老，怎比无穷剩馥。最难禁、扇底横枝，恼人睡足。
满江红::侯置::天阔江南，秋未老、空江澄碧。江外月、飞来千丈，水天同色。万屋覆银清不寐，一城踏雪寒无迹。况楚风、连陌竞张灯，如元夕。山獠静，棠阴寂。秋稼盛，香醪直。听子城吹角，青楼横笛。君不见、苏仙翻醉墨，一篇水调锵金石。念良辰美景赏心时，诚难得。
满江红::侯置::困顿春眠，无情思、梦魂飘泊。檐外雨、霏霏冉冉，乍睛还落。山黛四围频入眼，柳丝一缕低萦阁。念沈郎、多感更伤春，腰如削。风入户，香穿箔。花似旧，人非昨。任游蜂双燕，经营拂掠。海阔锦鱼传不到，洞深紫凤期难约。谩彩笺、牙管倚西窗，题红叶。
满江红::侯置::重到西湖，春拆信、露花酥滴。倚危栏、湖山佳处，短屏著色。拟泛一舟苍莽岸，恐伤万里羁游客。赖款门、修竹有高人，留狂迹。倾盖意，真相得。诗句里，曾相识。看戛然飞动，笔端金石。照眼光浮琼液满，断肠翠拥宫靴窄。问多情、还肯借青鸾，通消息。
满江红::侯置::老矣何堪，随处是、春衫酒滴。醉狂时、一挥千字，贝光玉色。失意险为湘岸鬼，浩歌又作长安客。且乘流、除却五侯门，无车迹。惊人句，天外得。医国手，尘中识。问鼎槐何似，卧云石。梦里略无轩冕念，眼前岂是江湖窄。拚蝇头、蜗角去来休，休姑息。
满江红::侯置::甚矣吾衰，徒是苦、饥肠为孽。嗟寸禄、区区留恋，形疲心竭。江海一生真可羡，尘埃永昼何堪说。似钝刀、终岁斫空山，宁无缺。拚放浪，休豪杰。秋水涨，归期决。尽凫长鹤短，任渠分别。芒夜寻溪上酒，葛巾晓挂松间月。向丹霄、传语旧交游，慵非拙。
水龙吟::侯置::夜来霜拂帘旌，淡云丽日开清晓。香猊金暖，冰壶玉嫩，佳辰寒早。橘绿橙黄，袖红裙翠，一堂欢笑。正梅妃月姊，雪肌粉面，争妆点、潇湘好。莫惜芳尊屡倒。拥群仙、醉游蓬岛。东床俊选，南溟归信，一时俱到。鬓影摇春，命书纡锦，子孙环绕。看他时归去，飞觞石涧，侍甘泉老。
多丽::侯置::帝城春，玉堂深处飞烟。想圣人、恩隆内职，左押赐传宣。彩衣明、瑶觞膝下，花昼永、锦瑟尊前。富贵从来，功名馀事，鼎彝勒遍笔如椽。向中禁、琐窗偷觑，王母语当年。清平世，衣冠是谁，三世甘泉。记年时、翘才献寿，小诗曾苔笺。望三槐、云霞交映，照五彩、衮绣相鲜。当日非谀，如今方信，门人称颂是师言。况自有、两宫眷，卜梦亦徒然。看指日，鼎新化炉，一气陶甄。
念奴娇::侯置::沧浪万顷，厌尘缨、手掬清流频洗。落日孤云烟渚净，鸥没澄波心里。一舸横秋，两桡开浪，霜竹醒烦耳。萧萧风露，梦回月照船尾。须信闲少忙多，壶觞并赋咏，莫辜云水。乘兴前溪溪转□，隐约归帆天际。红蓼丹枫，黄芦白竹，总胜春桃李。浮丘何在，与君共跨琴鲤。
念奴娇::侯置::竞春台榭，媚东风、迤逦繁红成簇。方霁溪南帘绣卷，和气充盈华屋。金暖香彝，玉鸣舞佩，春笋调丝竹。乌衣宴会，远追王谢高躅。籍甚四海声名，林泉活计，未许翁知足。日日江边沙露静，人东来雕毂。八锦行持，五禽游戏，已受长生。衮衣蝉冕，最宜双鬓凝绿。
念奴娇::侯置::衰翁憨甚，向尊前、手拈一枝寒玉。想见梅台花更好，一片琼田栖绿。短辔轻舆，大家同去，取酒偿馥。元来春晚，万包空间黄竹。休恨雪小云娇，出群风韵，已觉桃花俗。羯鼓声高回笑脸，怎得天公来促。江上风平，岭南人远，谁度单于曲。明朝酒醒，但馀诗兴天北。
风入松::侯置::少年心醉杜韦娘。曾格外疏狂。锦笺预约西湖上，共幽深、竹院松窗。愁夜黛眉颦翠，惜归罗帕分香。重来一梦觉黄梁。空烟水微茫。如今眼底无姚魏，记旧游、凝伫凄凉。入扇柳风残酒，点衣花雨斜阳。
风入松::侯置::东楼烟重暗山光。春意堕微茫。小红嫩绿匀如剪，黯无言、云渡澄江。没处与人消遣，倚阑情寄斜阳。共君今夜举清觞。投老各殊方。痴儿官事何时了，恨花时、潘鬓先霜。唤取客帆聊住，将予同下潇湘。
风入松::侯置::霏霏小雨恼春光。烟水更弥茫。昨宵把酒高歌处，任一声、鸡唱清江。憔悴杏花如许，情怀应似东阳。宿酲犹在莫传觞。消闷苦无方。几时玉杵蓝桥路，约云英、同捣玄霜。冷落黄昏庭院，梦回家在三湘。
遥天奉翠华引::侯置::雪消楼外山。正秦淮、翠溢回澜。香梢豆蔻，红轻犹怕春寒。晓光浮画戟，卷绣帘、风暖玉钩间。紫府仙人，花园羽帔星冠。蓬莱阆苑，意倦游、常戏世间。佩麟旧都，江左襦裤歌欢。
蓦山溪::侯置::玉麟春晚，绿遍甘棠荫。可是惜花深，旋移得、翻阶红影。朱帘卷处，如在古扬州，宝璎珞，玉盘盂，娇艳交相映。蓬莱殿里，几样春风鬓。生怕逐朝云，更罗幕、重重遮定。多情绛蜡，常见醉时容，萦舞袖，蔌歌尘，莫负良宵永。
凤皇台上忆吹箫・凤凰台上忆吹箫::侯置::玉管灰飞，云台珥笔，东君飚驭将还。又正是、霜花□剪，梅粉初乾。窈窕红窗髻影，添一线、组绣工间。潇湘好，雪意尚遥，绿占群山。应思少年壮气，贪游乐、追随玉勒雕鞍。更化日舒长，赢得觅醉谋欢。
凤皇台上忆吹箫・凤凰台上忆吹箫::侯置::尘暗双凫，菊明山径，何妨倦羽知还。最好是，诗翁醉後，瓶罄乾。一笑东风打耳，心无竞、远与春间。时时地，觅伴访梅，寻胜登山。清时俊材定用，看捧诏春郊，月露濡鞍。况表识、买臣贵骨，琴瑟逾欢。
凤皇台上忆吹箫・凤凰台上忆吹箫::侯置::浴雪精神，倚风情态，百端邀勒春还。记旧隐、溪桥日暮，驿路泥乾。曾伴先生蕙帐，香细细、粉瘦琼间。伤牢落，一夜梦回，肠断家山。空教映溪带月，供游客无情，折满雕鞍。便忘了、明窗静几，笔研同欢。
凤皇台上忆吹箫・凤凰台上忆吹箫::侯置::浅染霓裳，轻匀汉额，巫山行雨方还。最好是、肌香蜡莹，萼嫩红乾。曾见金钟在列，钧天罢、笋都间。妖饶似，晓镜乍开，绿沁眉山。休夸瘦枝疏影，湘裙窄、一钩龙麝随鞍。便更做、山人倦赏，畏冷无欢。
蝶恋花::侯置::雪压小桥溪路断。独立无言，雾鬓风鬟乱。拂拭冰霜君试看。一枝堪寄天涯远。拟向南邻寻酒伴。折得花归，醉著歌声缓。姑射梦回星斗转。依然月下重相见。
清平乐::侯置::缕金剪彩。茸绾同心带。整整云鬟宜簇戴。雪柳闹蛾难赛。休夸结实炎州。且看指面纤柔。试问苦人滋味，何如插鬓风流。
清平乐::侯置::忍寒情味。枝染蔷薇水。搅照清溪花影碎。笑杀小桃李。一生占断春妍。偏宜月露娟娟。欲寄江南春去，乱鸦点破云笺。
玉楼春::侯置::市桥灯火春星碎。街鼓催归人未醉。半嗔还笑眼回波，欲去更留眉敛翠。归来短烛馀红泪。
玉楼春::侯置::今秋中月逢馀闰。月姊重来风露静。未劳玉斧整蟾宫，又见冰轮浮桂影。寻常经岁睽佳景。
秦楼月・忆秦娥::侯置::天一色。玉盘冷浸潇湘碧。潇湘碧。短亭系缆，隔江闻笛。胡床对坐凉生腋。通宵说尽狂踪迹。
新荷叶::侯置::柳幄飞绵，风池暖泛新萍。燕垒泥香，玉麟堂外春深。晴云丽日，花浓处、蜂蝶纷纷。偿春一醉，管弦声里欢声。况是清时，锦衣重到台城。故国江山，向人依旧多情。
菩萨蛮::侯置::楼前曲浪归桡急。楼中细雨春风湿。终日倚危阑。故人湖上山。高情浑似旧。只枉东阳瘦。薄晚去来休。装成一段愁。
菩萨蛮::侯置::东风吹梦春酲恶。琐窗淡淡花阴薄。一夜曲池平。小窗云样明。绿轻眉懒晕。香浅罗衣润。未见海棠开。卷帘双燕来。
菩萨蛮::侯置::江风漠漠寒山碧。孤鸿声里霜花白。画舸且停桡。有人魂欲销。相从能几日。总是天涯客。尺素好频裁。休言无雁来。
菩萨蛮::侯置::东君管尽闲花草。红红白白知多少。末後一奁香。绿庭春昼长。道人心似海。梦冷屏山里。莫剪最长条。从教玉步摇。
菩萨蛮::侯置::东风卷尽欺花雨。月明皎纸庭前路。月底且论诗。从教露湿衣。明朝愁入绪。各自东归去。後夜月明中。绿尊谁与同。
菩萨蛮::侯置::绿帷剪剪黄金碎。西风庭院清如水。月姊更多情。与人无际明。浓阴遮玉砌。桂影冰壶里。灭烛且徜徉。夜深应更香。
菩萨蛮::侯置::靓妆金翠盈盈晚。凝情有恨无人管。何处一帘风。故人天际逢。从教香扑鬓。只怕繁华尽。牢落正悲秋。非□谁解愁。
菩萨蛮::侯置::江梅占尽江头雪。忍寒玉骨夸清绝。不似杜秋娘。婆娑秋水傍。波光涵晚日。照影从教密。隐隐认遥黄。隔溪十里香。
菩萨蛮::侯置::黄昏曾见凌波步。无端暝色催人去。一夜露华浓。香销兰菊丛。缕金衣易湿。莫对西风泣。洗尽夜来妆。温泉初赐汤。
菩萨蛮::侯置::休文多病疏杯酌。被花恼得心情恶。碧树又惊秋。追欢怀旧游。与君聊一醉。醉倒花阴里。斜日下阑干。满身金屑寒。
菩萨蛮::侯置::交刀剪碎琉璃碧。深黄一穗珑松色。玉蕊纵妖娆。恐无能样娇。绿窗初睡起。堕马慵梳髻。斜插紫鸾钗。香从鬓底来。
菩萨蛮::侯置::黄姑青女交相忌。眼看尘土占芳蕊。急埽满阑金。小奁熏水沈。博山银叶透。浓馥穿罗袖。犹欲问鸿都。太真安稳无。
菩萨蛮::侯置::午庭栩栩花间蝶。翅添金粉穿琼叶。曾见羽衣黄。瑶台淡薄妆。醒来魂欲断。掺掺芳英满。梦里尚偷香。何堪秋夜长。
菩萨蛮::侯置::霓裳舞罢难留住。湘裙缓若轻烟去。动是隔年期。生绡傅艳姿。精神浑似旧。碧暗黄金瘦。永夜对西窗。何缘襟袖香。
菩萨蛮::侯置::揉香嗅蕊朝还暮。无端却被西风误。底死欲留伊。金尘蔌蔌飞。茂陵头已白。新聘谁相得。耐久莫相思。年年秋与期。
西江月::侯置::金鼎香销沈麝，碧梧影转阑干。可庭明月绮窗闲。帘幕低垂不卷。一自高唐人去，秋风几许摧残。拂檐修竹韵珊珊。梦断山长水远。
西江月::侯置::豆蔻梢头年纪，芙蓉水上精神。幼云娇玉两眉春。京洛当时风韵。金缕深深劝客，雕梁蔌蔌飞尘。主人从得董双成。应忘瑶池宴饮。
青玉案::侯置::东风一夜吹晴雨。小园里、春如许。桃李无言情难诉。阳关车马，灞桥风月，移入江天暮。双旌明日留难住。今夕清觞且频举。
青玉案::侯置::年年寓屋称觞处。陪彩绶、尊前舞。牢落潇湘归去未。蜡梅开遍，冰蟾圆後，梦断灵溪路。长年厚福天分付。算四海、今独步。
青玉案::侯置::三年牢落荒江路。忍明日、轻帆去。冉冉年光真暗度。江山无助，风波有险，不是留君处。梅花万里伤迟暮。驿使来时望佳句。
昭君怨::侯置::晴日烘香花睡。花艳浮杯人醉。杨柳绿丝风。水溶溶。留恋芳丛深处。懒上锦鞯归去。待得牡丹开。更同来。
四犯令::侯置::月破轻云淡注。夜悄花无语。莫听阳关牵离绪。拚酩酊、花深处。明日江郊芳草路。春逐行人去。
鹧鸪天::侯置::万点胭脂落日烘。坐间酒面散微红。谁教艳质撩潘鬓，生怕朝云逐楚风。寻画烛，照芳容。夜深两行锦灯笼。朱唇翠袖休凝伫，几许春情睡思中。
鹧鸪天::侯置::蜀锦吴绫剪染成。东皇花令一番新。风帘不碍寻巢燕，雨叶偏禁斗草人。非病酒，不关春。恨如芳草思连云。西楼角畔双桃树，几许浓苞等露匀。
鹧鸪天::侯置::梦想当年姚魏家。尊前重见旧时花。双檠分焰交红影，四座春回粲晚霞。杯潋滟，帽斜。夜深绝艳愈清佳。天明恐逐行云去，更著重重翠幕遮。
鹧鸪天::侯置::只有梅花是故人。岁寒情分更相亲。红鸾跨碧江头路，紫府分香月下身。君既去，我离群。天涯白发怕逢春。西湖苍莽烟波里，来岁梅时痛忆君。
朝中措::侯置::翻阶红药竞芬芳。著意巧成双。须信扬州国艳，旧时曾在昭阳。
朝中措::侯置::漏云初见六花开。惊巧妒江梅。飘洒元戎小队，玉妆旌旆归来。
朝中措::侯置::露英云萼一般清。揉雪更雕琼。预喜重阳登览，大家插帽浮觥。
朝中措::侯置::依微春绿遍江干。烟水小屏寒。惆怅雁行南北，新词不忍拈看。
朝中措::侯置::风帘交翠篆香飘。却暑卷轻绡。最好佳辰相近，寿觞对饮连宵。
朝中措::侯置::年来玉帐罢兵筹。灯市小迟留。花外香随金勒，酒边人倚红楼。
朝中措::侯置::年年重午近佳辰。符艾一番新。满酌九霞奇酝，寿君两鬓长春。
点绛唇::侯置::春日迟迟，柳丝金淡东风软。绿娇红浅。帘幕飞新燕。玉帐优游，赢得花间宴。香尘远。暂停歌扇。□醉深深院。
点绛唇::侯置::约莫香来，倚阑低瞰花如雪。怨深愁绝。瘦似年时节。岁一相逢，常是匆匆别。歌壶缺。又还吹彻。笛里关山月。
苏武慢::侯置::暗雨收梅，晴波摇柳，万顷水精宫冷。桥森画栋，岸列红楼，两岸翠帘交映。天上行舟，鉴中开户，人在蕊珠仙境。况吟烟啸月，弹丝吹竹，太平歌咏。人尽说、铜虎分贤，银潢储秀，巩固行都藩屏。棠阴散暑，鼎篆凝香，永日一庭虚静。
阮郎归::侯置::莫欺骑省鬓边华。曾眠苏小家。彩丝萦腕剪轻霞。菖蒲酒更嘉。人别後，叹飞花。云山和梦遮。吴笺小字写流沙。几行秋雁斜。
阮郎归::侯置::美人小字称春娇。云鬟玉步摇。淡妆浓态楚宫腰。梅枝雪未消。拚恼乱，尽妖娆。微窝生脸潮。算来虚度怜宵。醉魂谁与招。
阮郎归::侯置::薰风吹尽不多云。晓天如水清。哦松庭院忽闻笙。帘疏香篆明。兰玉盛，凤和鸣。家声留汉庭。狨鞍长傍九重城。年年双鬓青。
浪淘沙::侯置::晓日掠轻云。霜瓦鳞鳞。六朝山色俨如新。家在洞庭南畔住，身在江滨。华发照乌巾。无意寻春。空将两袖拂飞尘。可惜梅花开近路，恼尽行人。
踏莎行::侯置::元夕风光，中兴时候。东风著意催梅柳。谁家银字小笙簧，倚阑度曲黄昏後。拨雪张灯，解衣贳酒。觚金碧闻依旧。明年何处看升平，景龙门下灯如昼。
踏莎行::侯置::雪意初浓，云情已厚。黄昏散尽扶头酒。不知墙外夜来梅，忍寒添得疏花否。休更熏香，且同携手。从教策策轻寒透。亭儿直下玉生烟，暗香归去沾襟袖。
浣溪沙::侯置::客里忽忽梦帝州。故人相遇一杯休。疏梅些子最清幽。双绾香螺春意浅，缓歌金缕楚云留。不知妆镜若为俦。
浣溪沙::侯置::倚醉怀春翠黛长。肉红衫子半窥墙。兰汤浴困嫩匀妆。应为长年餐绛雪，故教丹颊耐清霜。弄晴飞馥笑冯唐。
浣溪沙::侯置::春梦惊回谢氏塘。箧中消尽旧家香。休文多病怯秋光。空对金盘承瑞露，竟无玉杵碎玄霜。醉魂飞度月宫凉。
眼儿媚::侯置::花信风高雨又收。风雨互迟留。无端燕子，怯寒归晚，闲损帘钩。弹棋打马心都懒，撺掇上春愁。推书就枕，凫烟淡淡，蝶梦悠悠。
渔家傲::侯置::过尽百花芳草满。柳丝舞困阑干暖。柳外秋千裙影乱。人逐伴。旧家心性如今懒。斗帐宝香凝不散。黄昏院落莺声晚。红叶不来音信断。疏酒盏。东阳瘦损无人管。
渔家傲::侯置::本是潇湘渔艇客。钱塘江上铺帆席。两处烟波天一色。云幂幂。吴山不似湘山碧。休费精神劳梦役。鸥凫难上铜驼陌。扰扰红尘人似织。山头石。潮生月落今如昔。
临江仙::侯置::一抹烟林屏样展，轻花岸柳无边。连朝春雨涨平川。冬冬迎社鼓，渺渺下陂船。同事多才饶我懒，乘闲纵饮郊园。髻花侧醉巾偏。时丰容卒岁，游乐更明年。
临江仙::侯置::失脚青云何所往，故山松竹应秋。痴儿官事几时休。可怜双白鬓，斗栗尚迟留。尊酒偷闲聊放旷，夜凉河汉西流。从教孤笛喷高楼。与君同一醉，明日旋分愁。
柳梢青::侯置::小院轻寒，酒浓香软，深沈帘幕。我辈相逢，欢然一笑，春在杯酌。家山辜负猿鹤。轩冕意、秋云似薄。我自西风，扁舟归去，看君寥廓。
柳梢青::侯置::楚天清绝。苇岸兰汀，素秋时节。帘卷湘鬟，香飞云篆，叵看轻别。明朝底处关山，算总是、愁花恨月。白马江寒，黄牛峡静，小梅初彻。
杏花天::侯置::宝钗整鬓双鸾斗。睡未醒、熏风襟袖。彩丝皓腕宜清昼。更艾虎、衫儿新就。玉杯共饮菖蒲酒。愿耐夏、宜春厮守。
江城子::侯置::萍蓬踪迹几时休。尽飘浮。为君留。共话当年，年少气横秋。莫叹两翁俱白发，今古事，尽悠悠。西风吹梦入江楼。故山幽。谩回头。
南歌子::侯置::菊润初经雨，橙香独占秋。碧琳仙酿试新。内集熙熙休试、蚁浮瓯。家世传黄阁，功名起黑头。双凫聊傍故人舟。咫尺青云岐路、看英游。
瑞鹧鸪::侯置::遥天拍水共空明。玉镜开奁特地晴。极目秋容无限好，举头醉眼暂须醒。
天仙子::侯置::暖日丽晴春正好。杨柳池塘风弄晓。露桃云杏一番新，花窈窕。香飘缈。玉帐靓深闻语笑。新赐绣鞯花映照。须信浓恩春共到。汉家飞将久宣劳，迎禁诏。瞻天表。入卫帝庭常不老。
醉落魄・一斛珠::侯置::铜壶漏歇。纱窗倒挂梅梢月。玉人酒晕消香雪。促轸调弦，弹个古离别。雏莺小凤交飞说。嘈嘈软语丁宁切。
醉落魄・一斛珠::侯置::梅花似雪。雪花却似梅清绝。小窗低映梅梢月。常记良宵，吹酒共攀折。如今客里都休说。潇潇洒洒情怀别。
醉落魄・一斛珠::侯置::玉钩珠箔。夜凉庭院天垂幕。好风吹动纶巾角。羽扇休挥，已怯衣薄。扁舟明日清溪泊。归来依旧情怀恶。
减字木兰花::侯置::春酲拚却。一声花雨落。密炬红残。人在青罗步障间。天公薄相。惯得柳绵高百丈。彩笔题诗。休诵骚人九辨词。
鹊桥仙::侯置::鹤发萧森，玉颜腴润，养就黄芽金鼎。一区松菊老湘滨，但心远、何妨人境。衮衣家世，鸣鸾歌舞，到了春冰消尽。不须惆怅梦中身，这彩选、输赢谁省。
醉蓬莱::赵彦端::向蓬莱云渺。姑射山深，有春长好。香满枝南，笑人间惊早。试问寒柯，镂冰裁玉，费化工多少。东阁诗成，西湖梦觉，几番清晓。好是罗帏，麝温屏暖，却恨烟村，雨愁风恼。一一清芬，为东君倾倒。
满江红::赵彦端::千种繁春，春已去、翩然无迹。谁信道、荼シ枝上，静中留得。晓镜洗妆非粉白，晚衣弄舞馀衫碧。粲宝钿、珠珥不胜持，浓阴夕。金翦度，还堪惜。霜蝶睡，无从觅。知多少、好词清梦，酿成冰骨。天女散花无酒圣，仙人种玉惭香德。怅攀条、记得鬓丝青，东风客。
满江红::赵彦端::津鼓冬冬，三老醉、知谁留得。都不记、琵琵洲畔，草青江碧。桃李春风吹不断，烟霞秋兴清无极。怅樽前、桂子有馀香，曾相识。残雨昼，初凉夕。高烛烂，新醅白。长歌断，欢意不如愁色。父老能寻循吏传，关河暂枉诸侯客。待日边、一纸诏黄飞，胜相忆。
满江红::赵彦端::赐被薰炉，曾同见、官槐重绿。时归看、绮疏叠嶂，楚腰翻曲。君过蓬山轻岁月，我怀庐阜分符竹。道别离、待得再归来，人应俗。春欲动，醅初熟。追一笑，森三玉。且相对青眼，共裁红烛。小语人家闲意态，浅寒都下新装束。念平生、和雨醉东风，从今足。
水调歌头::赵彦端::秋色忽如许，风露皎如空。平生青鬓馀地，老与故人同。忆得鲈鱼来後，杂以洞庭新橘，月堕酒杯中。宾客可人意，歌舞转春风。坐间玉，花底扇，又从容。从容更好，无奈多病已衰翁。赖有主人风味，识我少年狂态，乞与酒颜红。一醉晓鸦起，流水任西东。
水调歌头::赵彦端::淦水定何许，楼外满晴岚。落霞蜚鸟无际，新酒为谁甘。闻道居邻玉笥，下有芝田琳苑，光景照江南。已转丹砂九，应降素云三。忆畴昔，翻舞袖，纵剧谈。玉壶倾倒，香务黄菊酿红柑。好在当时明月，只有炉薰一缕，缄寄可同参。剩肯南游不，蓬海试穷探。
瑞鹤仙::赵彦端::记河梁折柳。问画堂乐事，燕鸿难偶。十年谩回首。但亭亭紫盖，差差南斗。传闻小有。种桃花、亲烦素手。怪归来、道骨仙风缥缈，迥然非旧。清昼。江南如画，紫菊冬前，翠橙霜後。扁舟渡口。佳客至，奉名酒。唤青鸾起舞，云窗月槛，一曲山明水秀。笑相看、玉海别来，浅如故否。
瑞鹤仙::赵彦端::揽垂杨细折。有别情遗爱，与君都说。文茵带雕轭。是行春来处，去年阡陌。柔桑半叶。转光风、轻扬秀麦。正人家共约，耕相借牛，社相留客。清绝。溪山犹记，脱帽吟风，倚楼招月。东君何事，将春至，放春歇。道从今江上，一花一柳，皆想油幢瑞节。纵离愁、瘦减腰围，带金正晔。
朝中措::赵彦端::山矾风味更梨花。清白竞春华。试问西园清夜，何如山崦人家。
朝中措::赵彦端::烧灯已过禁烟前。春信递相传。柳暗乍迷津路，花暄欲照江天。
朝中措::赵彦端::长松擎月与天通。霜叶乱惊鸿。露炯乍疑杯滟，云生似觉衣重。
朝中措::赵彦端::几枝筇竹半烟云。钟鼓醉中闻。千点好山馀思，一湾流水能分。
朝中措::赵彦端::新凉溪阁暮山重。水月共空。九转不须尘外，三峰只在壶中。
朝中措::赵彦端::西城烟雾一重重。潇洒便秋风。巧妒玉人装髻，无如禁钥难通。
新荷叶::赵彦端::欲暑还凉，如春有意重归。春若归来，任他莺老花飞。轻雷澹雨，似晚风、欺得单衣。檐声惊醉，起来新缘成围。回首分携。光风冉冉菲菲。曾几何时，故山疑梦还非。
新荷叶::赵彦端::雨细梅黄，去年双燕还归。多少繁红，尽随蝶舞蜂飞。阴浓绿暗，正麦秋、犹衣罗衣。香凝沈水，雅宜帘幕重围。绣扇仍携。花枝尘染芳菲。遥想当时，故交往往人非。
新荷叶::赵彦端::玉井冰壶，人间有此清秋。笑语雍雍，从今庭户初修。迎风待月，香凝处、四卷帘钩。月波奇观，未饶当日南楼。闻说三吴，江湖胜、从古风流。况有双，旧谙黄阁青油。
看花回::赵彦端::注目。正江湖浩荡，烟云离属。美人衣兰佩玉。澹秋水凝神，阳春翻曲。烹鲜坐啸，清净五千言自足。横剑气、南斗光中，浩然一醉引双鹿。回雁到、归书未续。梦草处、旧芳重绿。谁忆潇湘岁晚，为唤起长风，吹飞黄鹄。
看花回::赵彦端::爱日。报疏梅动意，春前呼得。画栋晓开寿城。度百和温馨，霜华无力。斑衣翠袖，人面年年照酒色。环四座、璧月琼枝，恍然江县拟乡国。闻道抚、东岩旧迹。又殊胜、谢家清逸。知与桃花笑了，定何似青鸟，层城消息。
芰荷香::赵彦端::燕初归。正春阴暗淡，客意凄迷。玉觞无味，晚花雨退凝脂。多情细柳，对沈腰、浑不胜垂。别袖忍见离披。江南陌上，强半红飞。乐事从今一梦散，纵锦囊空在，金碗谁挥。舞裙歌扇，故应间琐幽闺。练江诗就，算舟、宁不相思。
垂丝钓::赵彦端::短篷醉舣。江南秋意如水。露草星明，风柳丝委。危槛倚。为故人宴喜。欢无几。念青鞋紫绮。论诗载酒，犹胜心寄双鲤。倦游晚矣。云路非吾事。湖海从君意。
垂丝钓::赵彦端::莫愁有信。全胜春梦无准。篆缕欲销，衣粉堪认。残梦醒。枕夜凉满鬓。想香迳。正垂垂美荫。晚花在否，朱阑谁与同凭。断云怨冷。青鸟无凭问。红叶翻成恨。
谒金门::赵彦端::朱槛曲。妆浅鬓云吹绿。半尺鹅溪凉意足。手香沾柄玉。午梦已惊难续。说与翠梧修竹。蓬海路遥天六六。乘鸾何处逐。
谒金门::赵彦端::劳顾曲。燕贡雅羞衣绿。鲁酒不能春味足。小杯空荐玉。只愿此欢常续。莫序水边丝竹。明日朝参同趁六。犹期归骑逐。
谒金门::赵彦端::休相忆。明夜远如今日。楼外绿烟村幂幂。花飞如许急。柳岸晚来船集。波底斜阳红湿。送尽去云成独立。酒醒愁又入。
谒金门::赵彦端::春已半。绣绿新红如换。燕子还来帘幕畔。闲愁天不管。翠被曲屏香满。花叶彩笺人远。鹊喜蛛丝都未判。连环空约腕。
谒金门::赵彦端::春不尽。处处与情相趁。谁道刘郎家恁近。一年花不问。双剪画罗春胜。今夜月圆如镜。怎得酒阑心易定。试将金液镇。
谒金门::赵彦端::春似绣。不是别离时候。滴尽黄昏残刻漏。月高花影昼。好在画屏金兽。深琐粉窗兰牖。溪水南来堪问否。几时离渡口。
谒金门::赵彦端::朱户密。镇锁一庭春日。画幕黄帘芳草碧。游蜂初未识。脆管么弦无力。青子绿阴如织。花满深宫无路入。旧游浑记得。
谒金门::赵彦端::春意密。不受人间风日。一曲清歌云暮碧。尊前今夜识。醉客倦吟无力。滞梦停愁相织。只道桃源难再入。有人还问得。
柳梢青::赵彦端::衰翁自谪。堪笑忘了，山林闲适。一岁花黄，一秋酒绿，一番头白。浮生似醉如客。问底事、归来未得。但愿长年，故人相与，春朝秋夕。
柳梢青::赵彦端::卮言日出。天上漫试，人间无术。一笑归来，身如蝉蜕，首如龟缩。年年白酒黄花，共愿我、光风霁月。不道道人，老去，如何消得。
柳梢青::赵彦端::酴过也，酴过後，无花堪折。只有垂杨，垂杨却作，絮惊行色。海棠半在如无，又争倩、蔷薇恋得。除是东风，随君归问，玉堂消息。
好事近::赵彦端::君莫厌江乡，也有茂林修竹。竹外有些亭榭，置酒尊棋局。棋神酒圣各成欢，欢长更烧烛。寄语故人鹏，任倾金围玉。
好事近::赵彦端::君到共黄花，君去早梅将发。君不待梅归去，问与谁同折。白头潘令一年秋，有酒恨无客。莫忘道山堂上，话清音风月。
好事近::赵彦端::草草复匆匆，相见也还相忆。记取梦魂诗思，似水光山色。清音堂下一扁舟，谁主又谁客。休厌一杯相劝，看梅梢将白。
好事近::赵彦端::寻得一枝春，惊动小园花月。把酒放歌添烛，看连林争发。从今日日有花开，野水酿春碧。旧日爱闲陶令，作江南狂客。
好事近::赵彦端::风露入新亭，看尽楚天秋色。行到暮霞明处，有金华仙刻。孤城乔木堕荒凉，白云带溪碧。唤取小舟同醉，话江湖归日。
好事近::赵彦端::一种岁前春，谁辨额黄腮白。风意只吟群木，与此花修别。此花佳处似佳人，高情带诗格。君与岁寒相许，有芳心难结。
好事近::赵彦端::朱户闭东风，春在小红纤雪。门外未寒犹暖，怪有花堪折。梨花菊蕊不相饶，娇黄带轻白。莫厌醉歌相恼，是中原乡客。
好事近::赵彦端::日日念江东，何有旧人重说。二妙一时相遇，怪尊前头白。山城无物为君欢，薄酒待寒月。草草数歌休笑，似主人衰拙。
点绛唇::赵彦端::山水乡中，岂知还有中原笑。醉歌倾倒。记得升平调。旧日年光，试把华灯照。心情好。有些怀抱。拟向梅花道。
点绛唇::赵彦端::一点青阳，早梅初识春风面。暖回琼管。斗自东方转。白马青袍，莫作铜驼恋。看宫线。但长相见。爱日如人愿。
点绛唇::赵彦端::护雨烘晴，紫云缥缈来深院。晚寒谁见。红杏梢头怨。绝代佳人。万里沈香殿。光风转。梦馀千片。犹恨相逢浅。
点绛唇::赵彦端::秋入阑干，亭亭波面虹千丈。一声鱼唱。画个三高样。江上风波，更泛吴松浪。寒潮涨。石鱼酒舫。漫叟知何向。
点绛唇::赵彦端::好在苍苔，摩挲遗恨风还雨。一凉相与。片月生新浦。天外离居，为我荪桡举。山如许。故人来否。岁晚鲈堪煮。
秦楼月・忆秦娥::赵彦端::香蔌蔌。小山丛桂烘温玉。烘温玉。酒愁花暗，沈腰如束。烦君剩与阳春曲。为君细拂衾罗馥。
秦楼月・忆秦娥::赵彦端::梅缀雪。雪缀梅花肌肤惬。肌肤惬。丰姿浓态，莹如玉色。岁寒期约无相缺。祥花不减晴空月。
阮郎归::赵彦端::岁寒堂下两株梅。商量先後开。春前日绕一千回。花来春未来。冰可断，玉堪裁。寒空无暖埃。为君翻动腊前醅。酒醒香满怀。
阮郎归::赵彦端::一春种得牡丹成。那知君遽行。东君也自没心情。夜来风雨声。追间阔，数清明。不应歌渭城。只愁河畔草青青。却须离绪生。
阮郎归::赵彦端::三年何许竞芳辰。君家千树春。如今欲去复逡巡。好花留住人。红蕊乱，绿阴匀。彩云新又新。只应小阕记情亲。动君梁上尘。
减字木兰花::赵彦端::四弦续续。山水依然关塞足。天上新声。谪堕人间得自名。清歌宛转。弹向指间依旧见。满眼春风。不觉黄梅细雨中。
减字木兰花::赵彦端::绿阴红雨。黯淡衣裳花下舞。花月佳时。舞破东风第几枝。一杯相属。从尊前三四烛。酒尽花阑。京洛风流仔细看。
减字木兰花::赵彦端::一年歌舞。还是花黄尊绿处。雨横风多。比似年时恨若何。帘深酒暖。细雨斜风浑不管。只有黄花。欲近佳人鬓畔鸦。
减字木兰花::赵彦端::送人南浦。日日客亭风又雨。相见如何。梅子枝头春已多。真成别去。酒病明朝知几许。淋损宫袍。都是人人醉後娇。
减字木兰花::赵彦端::屈亭湘浦。怨尽朝云还暮雨。知是谁何。赋得清愁尔许多。爱来慵去。此意平生成浪许。著尽茸袍。想像江梅雪後娇。
减字木兰花::赵彦端::乱云萦浦。做雪不成还是雨。知我为何。一笑仍添一恨多。不须归去。琥珀杯深能几许。草色如袍。记取从今舞处娇。
鹊桥仙::赵彦端::来时夹道，红罗步障，已换青丝翠羽。春愁元自逐春来，却不肯、随春归去。千觞美酒，十分幽事，归到只愁风雨。凭谁传语牡丹花，为做取、东君些主。
鹊桥仙::赵彦端::江梅仙去，蜡梅蜂化，只有缃梅呈秀。不知春在阿谁边，试与问、青青杨柳。小园幽事，中都风味，斗草分香依旧。东风莫谩送扁舟，为管取、轻寒罗袖。
鹊桥仙::赵彦端::留花翠幕，添香红袖，常恨情长春浅。南风吹酒玉虹翻，便忍听、离弦声断。乘鸾宝扇，凌波微步，好在清池凉馆。直饶书与荔枝来，问纤手、谁传冰碗。
鹊桥仙::赵彦端::藕花亭上，无尘无暑，滟滟一池秋韵。绿罗宝盖碧琼竿，翠浪里、亭亭月影。一家姊妹，两般梳洗，浓淡施朱傅粉。夜深风露逼人怀，问谁在、牙床酒醒。
菩萨蛮::赵彦端::雪中梅艳风前竹。诗缘渐与情缘熟。醉眼眩成花。恼人生脸霞。巫云将楚雨。只恐翩然去。我有合欢杯。为君聊挽回。
菩萨蛮::赵彦端::雨声不断垂檐竹。清歌唤起清眠熟。洞户有馀花。同倾细细霞。酒行如过雨。雨尽风吹去。吹去复盈杯。一春能几回。
菩萨蛮::赵彦端::绣罗裙上双鸳带。年年长系春心在。梅子别时青。如今浑已成。美人书幅幅。中有连环玉。不是只催归。要情无断时。
菩萨蛮::赵彦端::倚阑闲拈生绡扇。新凉庭户微风转。疏雨断檐声。淡云开晚晴。蔗浆寒浸齿。枕簟清如水。相忆不胜愁。月来帘上钩。
菩萨蛮::赵彦端::青春背我堂堂去。桃花乱落如红雨。是妾断肠时。芳心空自持。相思君助取。脉脉如牛女。天远暮江迟。今宵归不归。
蝶恋花::赵彦端::堂外溪桥杨柳畔。满树东风，更著流莺唤。时节清明寒暖半。秦筝欲妒歌珠贯。一寸离肠无可断。旧管新收，尽记双帷卷。赖得今年春较晚。送人犹有馀红乱。
蝶恋花::赵彦端::雪里珠衣寒未动。雪後清寒，惊损幽帷梦。风撼海牛帘幕重。画檐冰箸如流汞。一穗香云佳客共。溜溜金槽，政尔新词送。酒戏诗阄忘百中。烛间有个人非众。
相思引・琴调::赵彦端::拂拂轻阴雨麴尘。小庭深幕堕娇云。好花无几，犹是洛阳春。
相思引・琴调::赵彦端::曾蹑姑苏城上台。好山知有好人来。几回徙倚，月里暮云开。
杏花天::赵彦端::风韶雨润催花候。欢春恨、年年常有。桃蹊杏陌相期久。一为东君试手。匆匆去、那人信否。襟泪渍、粉香依旧。
杏花天::赵彦端::当时众里闻新曲。拚一醉、移舟换烛。清波快送仙帆幅。十里披烟泛玉。谁知度、春寒夜独。常记恨、花阑漏促。
浣溪沙::赵彦端::冰练新裁月见羞。墨花飞作淡云浮。宜歌宜笑不妨秋。约腕半笼衫草碧，洗妆初失黛蛾愁。嫩凉轻暑奈风流。
浣溪沙::赵彦端::过雨园林绿渐浓。晚霞明处暮云重。小桥东畔再相逢。睡起未添双鬓绿，汗融微退小妆红。几多心事不言中。
浣溪沙::赵彦端::菊已开时梅未通。似寒如暖意融融。情亲语妙一杯中。歌舞欲来须更理，林泉有乐政须同。好诗多味酒无功。
浣溪沙::赵彦端::渺渺东风泛酒船。月华为地玉为川。春于红药更留连。云路功名方步步，草庐松竹自年年。他时人说二疏贤。
浣溪沙::赵彦端::花下凭肩月下迎。避人私语脸霞生。画堂红烛意盈盈。病酒一春愁与睡，倚阑终日雨还晴。强移心绪作清明。
浣溪沙::赵彦端::人意歌声欲度春。春容温暖胜於人。劝君一醉酒如渑。梅子枝头应有恨，柳花风底不堪。盖公堂下净无尘。
虞美人::赵彦端::烟空磴尽长松语。佳处遗基古。道人乘月又乘风。未用秋衣沈水、换薰笼。两峰千涧依稀是。想像诗翁醉。莫惊青蕊後时开。笑倒江南陶令、未归来。
虞美人::赵彦端::凌虚风马来无迹。水净山光出。松间孤鹤睡残更。唤起缑箫飞去、与云平。新亭聊共丰年悦。一醉中秋月。江山拟作画图临。乐府翻成终胜、写无声。
虞美人::赵彦端::兰畦梅迳香云绕。长恨相从少。相从虽少却情亲。不道相从频後、是行人。行人未去犹清瘦。想见相分後。书来梅子定尝新。记取江东日暮、雨还云。
南乡子::赵彦端::风露晚珊珊。洛下湘中接佩环。急把一杯相劳苦，云端。只恐冰肌亦自寒。二客共阑干。潋潋鲸波吸未乾。待得月华移十丈，乘欢。更上层楼极处看。
南乡子::赵彦端::浓绿暗芳洲。春事都随芍药休。风雨只贪梅子熟，飕飕。却送行人一夜秋。新月幸如钩。三五还催玉鉴浮。一段离愁溪样远，悠悠。只是溪流浅似愁。
南乡子::赵彦端::窗户映朝光。花气浑如百和香。即遣花飞深造次，茫茫。曲渚飘成锦一张。相忆莫相忘。并蒂芙蓉本自双。草色连云人去住，堪伤。海上尖峰似剑。
画堂春::赵彦端::倡条繁蒂绿层层。解衫扶醉同登。暝云无树亦。红袖深凭。病思去春饶睡，醉魂因酒思冰。夜凉星斗挂修甍。歌尽香凝。
画堂春::赵彦端::满城风雨近重阳。夹衫清润生香。好辞赓尽楚天长。唤得花黄。客胜不知门陋，酒新如趁春狂。故人相见等相忘。一语千觞。
滴滴金::赵彦端::澄溪暝度轻澌白。对平湖、澹烟隔。我与征鸿共行人，更张灯留客。东园半是馀花迹。
青玉案::赵彦端::当年万里龙沙路。载多少、离愁去。冷压层帘云不度。芙蓉双带，垂杨娇髻，弦索初调处。花凝玉立东风暮。曾记江边丽人句。
沙塞子::赵彦端::春水绿波南浦。渐理棹、行人欲去。黯消魂、柳上轻烟，花梢微雨。长亭放无计住。
临江仙::赵彦端::忆著旧山归去乐，松筠岁晚参天。老来慵似柳三眠。从教官府冷，甘作地行仙。青琐紫微追昨梦，扁舟已具犹怜。有情如酒月如川。为君忘饮病，更拟索茶煎。
临江仙::赵彦端::潦水似讥酒浅，秋云如妒蟾明。幽人闻雁若闻莺。更长端有意，菊晚近无情。诗学笑中偷换，烛花醉里频倾。罗衣迥立可怜生。五湖虽好在，客意欲登瀛。
鹧鸪天::赵彦端::天外秋云四散飞。波间风艇一时归。他年淮水东边月，犹为登临替落晖。夸客胜，数星稀。晚寒拂拂动秋衣。酒行不尽清光意，输与渔舟睡钓矶。
鹧鸪天::赵彦端::渺渺东风拂画船。不堪临雨落花前。清歌只拟留春住，好语频闻有诏传。秦望月，镜湖天。养成英气自当年。两山总是经行处，献纳雍容定几篇。
鹧鸪天::赵彦端::忆醉君家倚翠屏。年年相喜鬓毛青。谁知缓步从天下，犹许清弹此地听。挥羽扇，写鹅经。使星何似老人星。几时一试薰风手，今日桐阴又满庭。
鹧鸪天::赵彦端::拂拂深帏起暗尘。清歌缓响自回春。月知灯市云间堕，人对梅花雪後新。杯掌露，舞衣云。酒慵微觉翠鬟倾。洞房不压阳台雨，乞与游人弄晚晴。
清平乐::赵彦端::新寒一段。变尽人间暖。说与群花花不管。只有江梅情乱。江梅也似山人。山人到老梅亲。斗薮衣冠气象，百般归去精神。
清平乐::赵彦端::桃根桃叶。一树芳相接。春到江南三二月。迷损东家蝴蝶。殷勤踏取青阳。风前花正低昂。与我同心栀子，报君百结丁香。
眼儿媚::赵彦端::侬家风物似山家。梅老鬓丝华。几回记得，攀翻琪树，醉帽斜。冷香不断春千里，归路本非赊。有人却道，使君犹健，看遍馀花。
永遇乐::赵彦端::杜曲桑麻，灞桥风雪，归梦无路。马健凌秋，人间玩日，聊用宽迟暮。摇摇羽扇，翩翩凫，胜处恍疑仙去。笑相看，风林露草，古来有谁知趣。黄公垆下，山阴亭畔，岁月著鞭如骛。出塞功名，入关游说，纸上俱难据。论诗说剑，尊前风味，天巧却容人觑。问少陵，酣歌拓戟，为谁献赋。
诉衷情::赵彦端::洗妆舞傍清尊。霏雨澹黄昏。殷勤与花为地，烧烛助微温。松半岭，竹当门。意如村。明朝酒醒，桃李漫山，心事谁论。
诉衷情::赵彦端::江梅初试两三花。人意竞年华。春工未敢轻放，深院拥吴娃。翻酒戏，醉人家。旧生涯。而今且趁，便面斜阳，莫照红纱。
千秋岁::赵彦端::杏花风下。独立春寒夜。微雨度，疏星挂。晖晖浓艳出，袅袅繁枝亚。朱槛倚，轻罗醉里添还卸。寂寞情犹乍。怅望骖鸾驾。衣褪玉，香欺麝。一花拚一醉，杯重凭谁把。春去也，重帘翠幕人如画。
风入松::赵彦端::传闻天上有星榆。历历谁居。淡烟暮拥红云暖，春寒乍有还无。作态似深又浅，多情要密还疏。移尊环坐足相娱。醉影凭扶。江南归到虽怜晚，犹胜不见踟躇。尽拚绿阴青子，凭肩携手如初。
茶瓶儿::赵彦端::澹月华灯春夜。送东风、柳烟梅麝。宝钗宫髻连娇马。似记得、帝乡游冶。悦亲戚之情话。况溪山、坐中如画。
祝英台・祝英台近::赵彦端::兽金寒，帘玉润，梅雪印苔絮。春意如人，易散苦难聚。几多丝竹深情，池塘幽梦，犹倚赖、与君同住。旧游处。谁唤别浦仙帆，风前问征路。
五彩结同心::赵彦端::人间尘断，雨处风回，凉波自泛仙槎。非郭还非野，闲莺燕、时傍笑语清佳。铜壶花漏长如线，金铺碎、香暖檐牙。谁知道、东园五亩，种成国艳天葩。主人汉家龙种，正翩翩迥立，雪乌纱。歌舞承平旧，围红袖、诗兴自写春华。
瑞鹧鸪::赵彦端::芙蓉池馆一重重。留得黄花寿中。春到小春如有信，月临良月正相同。
月中桂::赵彦端::露醑无情，送长歌未终，已醉离别。何如暮雨，酿一襟凉润，来留佳客。好山侵座碧。胜作夜、疏星淡月。君欲翩然去，人间底许，员峤问帆席。诗情酒病非畴昔。赖亲朋对影，且慰良夕。风流雨散，定几回肠断，能禁头白。
满庭芳::赵彦端::云暖萍漪，雨香兰迳，西湖二月初时。两山十里，锦绣照金羁。柳外阑干相望，弄东风、倚遍斜晖。朋游好，乱红堆里，一饮百篇诗。三年，江上梦，青衫风日，白尘泥。听几声黄鸟，粤树闽溪。长是春朝多病，今年更、添得相思。须归去，倦游滋味，犹有个人知。
水龙吟::赵彦端::春溪漠漠如空，望中只与新愁去。何知尚有，烟间馀怨，洛津闲赋。已瘦难丰，久离重见，好春如许。念海棠未老，荼シ欲吐。且莫恨、风兼雨。休问无情水驿，载幽怀、小桡轻橹。君看睡起，平阶柳絮，入门花雾。才尽无奇，客残如扫，一尊谁举。怅行云断後，祗应梦里，有澄江句。
如梦令::赵彦端::鸳瓦初凝霜粟。冰笋旋裁春玉。巧思化东风，唤省蕊红枝绿。清淑。清淑。会有蜂栖蝶宿。
如梦令::赵彦端::嫩柳眉梢轻蹙。细草烟凝堪掬。争似小桃，酒入香肌红玉。清馥。清馥。不觉花阑漏促。
蕊珠闲::赵彦端::浦云融，梅风断，碧水无情轻度。有娇黄上林梢，向春欲舞。绿烟迷昼，浅寒欺暮。不胜小楼凝伫。倦游处。故人相见易阻。花事从今堪数。片帆无恙，好在一篙新雨。
念奴娇::赵彦端::雨斜风横，正诗人闲倦，淮山清绝。弹压秋光江万顷，只欠凌波罗袜。好事幽人，怜予止酒，著意温琼雪。翠帷低卷，怪来飞堕初月。凉夜华字无尘，舞裙香渐暖，锦茵声阕。不分金莲随步步，谁遣芙蓉争发。赖得高情，湘歌洛赋，称作西风客。为君留住，不然飘去云阙。
忆少年::赵彦端::逢春如酒，逢花如露，逢人如玉。东风送寒去，蔚温温香。海上三山元似粟。
思佳客令・思佳客::赵彦端::天似水。秋到芙蓉如乱绮。芙蓉意与黄花倚。历历黄花矜酒美。
惜分飞::赵彦端::相与十年亲且旧。一笑天涯携手。霜际寒云逗。去年情味君思否。远水无情冰不就。好在尊前眉岫。肠断东南秀。淡烟疏月梅时候。
绛都春::赵彦端::平生相遇。算未有、笑语闽山佳处。旧日文章，如今风味浑如许。眼前都是蓬莱路。但莫道、有人曾住。异时天上，种种风流，待君如故。此自君家旧物，看九万清风，为君掀举。举上青云，却忆梅花如旧否。故人衰病今无绪。
小重山::赵彦端::春日归来如许长。不知偿此意，几何觞。老人临酒兴犹狂。溪山主，终不道山王。一雨罢耕桑。平生欢喜处，是吾乡。
隔浦莲・隔浦莲近拍::赵彦端::西风吹断梦草。来度芙蓉老。座上人谁在，晨参疏影相照。幽馆寒意早。檐声小。醉语秋屏晓。记年少。相携胜处，黄花香满乌帽。如今将见，璧月琼枝空好。准拟新歌待见了。
贺圣朝::赵彦端::一江风月同君住。了不知秋去。赏心亭下，过帆如马，堕枫如雨。相将莫问，兴亡旧事，举离觞谁诉。垂杨指点，但归来、有温柔佳处。
念奴娇::赵彦端::棠阴绿遍，正金菊芙蓉，争放时节。满路歌谣民五裤，底事逢车催发。结彩成门，攀辕卧辙，何计留连得。故园花柳，尽成憔悴难说。今夜祖席邮亭，主人来日，已是朝天客。旌旆匆匆从此去，□赏□湖风月。眷恋无因，笑啼不敢，那忍伤轻别。清□难驻，一杯聊送行色。
点绛唇::赵彦端::憔悴天涯，故人相遇情如故。别离何遽。忍唱阳关句。我是行人，更送行人去。愁无据。寒蝉鸣处。回首斜阳暮。
转调踏莎行・踏莎行::赵彦端::宿雨才收，馀寒尚力。牡丹将绽也、近寒食。人间好景，算仙家也惜。因循尽扫断、蓬莱迹。旧日天涯，如今咫尺。一月五番价、共欢集。
瑞鹤仙::赵彦端::气佳哉寿域。正晓松呈翠，早梅施白。良辰值良月。看景星朝睹，洗空霜洁。珍图瑞牒。仰天心、锺在俊杰。向人间，化作如膏甘雨，莫放春歇。堪忆。三吴乐事，画戟凝香，舞衣回雪。风流胜绝。尊中酒，坐中客。问今年何事，骑鲸南去，久矣湘枫下叶。早归来，应取千龄，凤池旧列。
看花回::赵彦端::端有恨，留春无计，花飞何速。槛外青青翠竹。镇高节凌云，清阴常足。春寒风袂，带雨穿窗如利镞。催处处、燕巧莺慵，几声钩叫云木。看波面、垂杨蘸绿。最好是、风梳烟沐。阴重熏帘未卷，正泛乳新芽，香飘清馥。
好事近::赵彦端::一沮寄江干，十载山青水碧。山水大无馀意，有故情难识。故情难识有谁知，衣残更头白。别後是人安稳，只楚吴行客。
贺圣朝::赵彦端::河阳桃李开无数。待成春归去。小园几月忽惊飞，恨主人难驻。雏莺乳燕愁悲语。道留君不住。愿君随处作东风，与群花为主。
浣沙溪・浣溪沙::赵彦端::花县双凫缥缈仙。家庭椿树正苍然。斑衣举酒大人前。
浣沙溪・浣溪沙::赵彦端::水到桐江镜样清。有人还似水清明。尊前无语更盈盈。
菩萨蛮::赵彦端::佩环解处妆初了。翠娥玉面金钿小。萼绿本仙家。天香谁似他。芳心真耐久。度月长相守。岁晚未能忘。相期云水乡。
眼儿媚::赵彦端::黄昏小宴史君家。梅粉试春华。暗香素蕊，横枝疏影，月淡风斜。更饶红烛枝头挂，粉蜡斗香奢。元宵近也，小园先试，火树银花。
江城子::赵彦端::春风旗鼓石头城。急麾兵。斩长鲸。缓带轻裘，乘胜讨蛮荆。蚁聚蜂屯三十万，争面缚，向行营。舳舻千里大江横。凯歌声。犬羊惊。
西江月::赵彦端::捣玉扬珠万户，眉高髻千峰。佳辰请寿黑头公。老稚扶携欢动。借问优游黄绮，何如强健夔龙。觥船一棹百分空。浇泼胸中云梦。
千秋岁::赵彦端::柏舟高躅。晚岁宜遐福。门户壮，疏汤沐。青袍围白发，瑞锦缠犀轴。仙桂长，交柯却映蟠桃熟。缥缈长生曲。入破笙箫逐。香雾薄，菲华屋。玉钩凉月挂，水麝秋蕖馥。千万寿，酒中倒卧南山绿。
虞美人::赵彦端::断蝉高柳斜阳处。池阁丝丝雨。绿檀珍簟卷猩红。屈曲杏花蝴蝶、小屏风。春山叠叠秋波慢。收拾残针线。又成娇困倚檀郎。无事更抛莲子、打鸳鸯。
虞美人::赵彦端::疏梅淡月年年好。春意今年早。迎长时节近佳辰。看取衮衣黄发、画麒麟。酒中倒卧南山绿。起舞人如玉。风流椿树可怜生。长与柳枝桃叶、共青青。
瑞鹧鸪::赵彦端::榴花五月眼边明。角簟流冰午梦清。江上扁舟停画桨，云间一笑濯尘缨。
豆叶黄・忆王孙::赵彦端::粉墙丹柱柳丝中。帘箔轻明花影重。午醉醒来一面风。
念奴娇::赵彦端::娥万古，算清光常共、水清山绿。我欲蓬莱风露顶，眇视寰瀛一粟。携手群仙，广寒游戏，玉砌琉璃屋。归来一笑，葛陂还访骑竹。此夕纵饮清欢，吸寒辉万丈、快如飞瀑。倾倒银河斟斗杓，莫问人间荣辱。独倚阑干，浩歌长啸，惊堕云飞鹄。乱呼蟾兔，捣霜为驻颜玉。
水调歌头::赵彦端::山色望中好，□□□□清。连峰叠极目，高下与云平。玉洞沈沈何处。隐映一溪烟树。倒影碧波□。唤起骖鸾客，丹灶夜光横。□霞卷，风露滴，月华明。佳人为我，垂手凄怨理秦筝。千载虹桥新路。依约幔亭歌舞。一醉话浮生。但得尊盈酒，莫问世间名。
清平乐::赵彦端::悠悠漾漾。做尽轻模样。昨夜潇潇窗外响。多在梅梢柳上。画楼拂晓帘开。六花一片飞来。却被金炉香雾，腾腾扶上琼钗。
临江仙::赵彦端::十载长安桃李梦，年来镜净尘空。忽传彩笔小笺红。满怀秋思，倾倒为芙蓉。莫恨霜浓开较晚，尊前元有春风。酣娇肯为别人容。试携银烛，斜照绿波中。
鹧鸪天::赵彦端::一□青春正及笄。蕊珠仙子下瑶池。箫吹弄玉登楼月，弦拨昭君未嫁时。云体态，柳腰肢。绮罗活计强相随。天教谪入群花苑，占得东风第一枝。
鹧鸪天::赵彦端::花动仪容玉润颜。温柔袅娜趁清闲。盈盈醉眼横秋水，淡淡蛾眉抹远山。膏雨霁，晓风寒。一枝红杏拆朱阑。天台迥失刘郎路，因忆前缘到世间。
鹧鸪天::赵彦端::月□金□□□□。素娥何事下天衢。翩翩舞袖穿花蝶，宛转歌喉贯索珠。帘翡翠，枕珊瑚。锦衾冰簟象床铺。春光九十羊城景，百紫千红总不如。
鹧鸪天::赵彦端::云暗青丝玉莹冠。笑生百媚入眉端。春深芍药和烟拆，秋晓芙蓉破露看。星眼俊，月眉弯。舞狂花影上栏干。醉来直驾仙鸾去，不到银河到广寒。
鹧鸪天::赵彦端::醉拈花枝舞翠翘。十分春色赋妖娆。千金笑里争檀板，一搦纤围间舞腰。行也媚，坐也娇。乍离银阙下青霄。檀郎若问芳笄记，二月和风弄柳条。
鹧鸪天::赵彦端::梅粉新妆间玉容。寿阳人在水晶宫。浴残雨洗梨花白，舞转风摇菡萏红。云枕席，月帘栊。金炉香喷凤帏中。凡材纵有凌云格，肯学文君一旦从。
鹧鸪天::赵彦端::绰约娇波二八春。几时飘谪下红尘。桃源寂寂啼春鸟，蓬岛沈沈销暮云。丹脸嫩，黛眉新。肯将朱粉污天真。杨妃不似才卿貌，也得君王宠爱勤。
鹧鸪天::赵彦端::未有年光好破瓜。绿珠娇小翠鬟丫。清肌莹骨能香玉，艳质英姿解语花。钗插凤，鬓堆鸦。舞腰春柳受风斜。有时马上人争看，擘破红窗新绛纱。
鹧鸪天::赵彦端::两两青螺绾额傍。彩云齐会下巫阳。俱飞蛱蝶尤相逐，并蒂芙蓉本自双。翻彩袖，舞霓裳。点风飞絮恣轻狂。花神只恐留难住，早晚承恩入未央。
鹧鸪天::赵彦端::一簇神仙会见奇。誓夸苏小与西施。怜轻镂月为歌扇，喜薄裁云作舞衣。牙板脆，玉音齐。落霞天外雁行低。看看各得风流侣，回首乘鸾旧路归。
桃源忆故人::赵彦端::修檐堕玉欺窗竹。独坐冷云堆屋。此味与谁同宿。几寸东斋烛。烟鬟雾鬓春山曲。好梦浅愁相续。那慰沈腰如束。歌意灯前足。
生查子::赵彦端::翻翻别袖风，醉眼迷残日。春色荡人魂，杨柳浑无力。不知长短亭，何处逢寒食。多少向来情，门掩梨花夕。
卜算子::赵彦端::脉脉万重心，相望何时见。强半春寒去却来，野水差新燕。远负白头吟，坐惜红颜变。欲问平安无使来，日落庭花转。
生查子::赵彦端::新月曲如眉，未有团圆意。红豆不堪看，满眼相思泪。终日擘桃穰，人在心儿里。两朵隔墙花，早晚成连理。
贺新郎::王千秋::吊古城头去。正高秋、霜晴木落，路通洲渚。欲问紫髯分鼎事，只有荒祠烟树。巫觋去、久无箫鼓。霸业荒凉遗堞坠，但苍崖、日阅征帆渡。兴与废，几今古。夕阳细草空凝伫。试追思、当时子敬，用心良误。要约刘郎铜雀醉，底事遽争荆楚。遂但见、吴蜀烽举。致使五官伸脚睡，唤诸儿、昼取长陵土。遗此恨，欲谁语。
沁园春::王千秋::豆蔻娇春，烟花羞暖，物华渐嘉。也不须莺怨，桃封绛萼，也不须蜂恨，兰郁金芽。料是东君，都将和气，分付清丰诗礼家。充闾庆，有青毡事业，丹凤才华。乘槎。早上云霞。侍祠甘泉瞻羽车。试笑凭熊轼，嘉禾合穗，进思鱼钥，菡萏骈花。萧寇勋名，龚黄模样，入拜行趋堤上沙。今宵里，且觥船满棹，醉帽斜。
风流子::王千秋::夜久烛花暗，仙翁醉、丰颊缕红霞。正三行钿袖，一声金缕，卷茵停舞，侧火分茶。笑盈盈，溅汤温翠碗，折印启缃纱。玉笋缓摇，云头初起，竹龙停战，雨脚微斜。清风生两腋，尘埃尽，留白雪、长黄芽。解使芝眉长秀，潘鬓休华。
醉蓬莱::王千秋::正歌尘惊夜，斗乳回甘，暂醒还醉。再煮银瓶，试长松风味。玉手磨香，镂金檀舞，在寿星光里。翠袖微揎，冰瓷对捧，神仙标致。记得拈时，吉祥曾许，一饮须教，百年千岁。况有阴功在，遍江东桃李。
西江月::王千秋::心事几多白发，客情无数青山。廉纤细雨褪馀寒。正是花期酒限。一自瓶簪信杳，空留钿带香残。我今多病寄江干。瘦似东阳也惯。
西江月::王千秋::老去频惊节物，乱来依旧江山。清明雨过杏花寒。红紫芳菲何限。春病无人消遣，芳心有酒摧残。此情拍手问阑干。为甚多愁我惯。
南歌子::王千秋::鹊起惊红雨，潮生涨碧澜。水晶城馆月方圆。谁唤骑鲸仙伯、下三山。笔势翔鸾媚，词锋射斗寒。向来文价重贤关。便合批风支月、紫薇间。
虞美人::王千秋::流苏斗帐泥金额。我亦花前客。谪仙标韵胜琼枝。一咏一觞、常是得追随。自从风借云帆便。冷落青楼宴。石桥风月也应猜。过尽中秋、不见晚归来。
念奴娇::王千秋::扁舟东下，正岁华将晚，江湖清绝。万点寒鸦高下舞，凝住一天云叶。映筱渔村，衡茅酒舍，淅沥鸣飞雪。壮怀兴感，悔将钗凤轻别。遥望杰阁层楼，明眸艳，许把同心结。东畎西倾浑未定，终恐前盟虚设。兽炉温，分霞酒满，此夕欢应狎。多情言语，又还知共谁说。
青玉案::王千秋::雪堂不远临皋路。怅仙伯、骑鲸去。燕麦桃花更几度。横桥虽在，种松无有，谁是关心处。解鞍君到冬虽暮。传语无忘晒蓑句。
水调歌头::王千秋::迟日江山好，老去倦遨游。好天良夜，自恨无地可销忧。岂意绮窗朱户，深锁双双玉树，桃扇避风流。未暇泛沧海，直欲老温柔。解檀槽，敲玉钏，泛清讴。画楼十二，梁尘惊坠彩云留。座上骑鲸仙友，笑我胸中磊，取酒为浇愁。一举千觞尽，来日判扶头。
减字木兰花::王千秋::阴檐雪在。小雨廉纤寒又。莫上危楼。楼迥空低雁更愁。一杯浊酒。万事世间无不有。待早归田。欲买田无使鬼钱。
风流子::王千秋::同云垂六幕，啼乌静、风御玉妃寒。渐声入钓蓑，色侵书幌，似花如絮，结阵成团。倦游客，一番诗思苦，无算酒肠宽。黄竹调悲，绮衾人马，岂堪梅蕊，索笑巡檐。一杯知谁劝，空搔首、远是忆旧青毡。问素娥早晚，光射江干。
忆秦娥::王千秋::云破碧。作霜天气西风急。西风急。一行征雁，数声横笛。挑灯试问今何夕。柔肠底事愁如织。愁如织。紫苔庭院，悄无人迹。
忆秦娥::王千秋::云叶舞。寒林浅淡围烟雨。围烟雨。三三两两，雁投沙渚。征帆暂落知何所。短篷静听舟人语。舟人语。夜寒如许，客能眠否。
清平乐::王千秋::吹花何处。桃叶江头路。碧锦障泥冲暮雨。一霎峭寒如许。归来索酒浇春。潮红秋水增明。却自不禁春恼，偎人低度歌声。
贺新郎::王千秋::短艇横烟渚。梦惊回、凄凉尚记，缘蓑鸣雨。拍塞愁怀人不解，只有黄鹂能语。复拟待、乘槎重去。无奈东君刚留客，张碧油、缓按香红舞。生怕我，顿遐举。故溪冉冉春光度。想晚来、杨花云际，白苹无数。竹里樵青应是怪，目断鸣榔去路。料为我、羞烦鳞羽。好趁小蛮针线在，按纶巾、归唤松江渡。重系缆，醉眠处。
好事近::王千秋::六幕冻云凝，谁翦玉花为雪。寒入竹窗茅舍，听琴弦声绝。从他拂面去寻梅，香吐是时节。归晚楚天不夜，抹墙腰横日。
好事近::王千秋::明日发骊驹，共起为传杯绿。十岁女儿娇小，倚琵琵翻曲。绝怜啄木欲飞时，弦响颤鸣玉。虽是未知离恨，亦晴峰微蹙。
虞美人::王千秋::琵琵弦畔春风面。曾向尊前见。彩云初散燕空楼。萧寺相逢各认、两眉愁。旧时曲谱曾翻否。好在曹纲手。老来心绪怯么弦。出塞移船莫遣、到愁边。
水调歌头::王千秋::壮日遇重九，跃马□欢游。如今何事多感，双鬓不禁秋。目断五陵台路，无复临高千骑，鼓吹簇轻裘。霜露下南国，淮汉绕神州。钓松鲈，斟郢酒，听吴讴。壮心铄尽，今夕重见紫茱羞。月落笳鸣沙碛，烽静人耕榆塞，此志恐悠悠。拟欲堕清泪，生怕菊花愁。
菩萨蛮::王千秋::流莺不许青春住。催得春归花亦去。何物慰侬怀。荼シ最後开。青衫冰雪面。细雨斜桥见。莫浪送香来。等闲蜂蝶猜。
蓦山溪::王千秋::清明池馆。侧卧帘初卷。还是海棠开，睡未足、馀酲满面。低头不语，浑似怨东风，心始吐，又惊飞，交现垂杨眼。少陵情浅。花草题评遍。赋得恶因缘，没一字、聊通缱绻。黄昏时候，凝伫怯春寒，笼翠袖，减丰肌，脉脉情何限。
渔家傲::王千秋::黄栗留鸣春已暮。西园无著清阴处。昨日骤寒风又雨。花良苦。信缘吹落谁家去。病起日长无意绪。等闲还与春相负。魏紫姚黄无恙否。栽培取。开时我欲听金缕。
念奴娇::王千秋::开花借水，信天姿高胜，都无俗格。玉陇娟娟黄点小，依约西湖清魄。绿带垂腰，碧簪髻，索句撩元白。西清微笑，为渠模写香色。常记月底风前，水沈肌骨，瘦不禁怜惜。生怕因循纷委地，仙去难寻踪迹。缥槛深栽，彤帏密护，不肯轻抛释。等差休问，未容梅品悬隔。
生查子::王千秋::枝垂云碧长，心展鹅黄嫩。无力倚阑时，扫尽漫山杏。玲珑影结阴，蕴藉香成阵。谁为祝东风，更莫催花信。
生查子::王千秋::花飞锦绣香，茗碾枪旗嫩。是处绿连云，又摘斑斑杏。愁来苦酒肠，老去闲花阵。燕子不知人，尚说行云信。
生查子::王千秋::莺声恰恰娇，草色纤纤嫩。诗鬓已惊霜，镜叶慵拈杏。因何积恨山，著底攻愁阵。春事到荼シ，还是无音信。
生查子::王千秋::睡起髻云松，枕印香腮嫩。愁思到眉尖，齿软尝新杏。都无鱼雁书，又过莺花阵。宽尽缕金衣，说与伊争信。
生查子::王千秋::春江波面浑，春岸芦芽嫩。不见木兰舟，羞带骈枝杏。轻绡泪痕，急雨冲花阵。暗祷紫姑神，觅个巴陵信。
生查子::王千秋::雄姿画麒麟，朽骨分蝼蚁。争似及生前，常为莺花醉。云山静有情，天地宽无际。且放两眉开，万事非人意。
生查子::王千秋::功名竹上鱼，富贵槐根蚁。三万六千场，排日扶头醉。高怀隘世间，壮气横天际。常是惜春残，不会东君意。
解佩令::王千秋::花儿不大，叶儿不美。只一段、风流标致。淡淡梳妆，已赛过、骚人兰芷。古龙涎、怎敢□气。开时无奈，风斜雨细。坏得来、零零碎碎。著意收拾，安顿在、胆瓶儿里。且图教梦魂旖旎。
清平乐::王千秋::唤云且住。莫作龙池舞。五月人间须好雨。为扫无边烦暑。畦秧针绿重生。壶天表里俱清。林外桔槔闲挂，省渠多少心情。
忆秦娥::王千秋::阑干侧。当时我亦凝香客。凝香客。而今老大，鬓苍头白。扬州梦觉浑无迹。旧游英俊今南北。今南北。断鸿沈鲤，更无消息。
西江月::王千秋::梦幻影泡有限，风花雪月无涯。莫分粗俗与精华。日醉石间松下。菜尽邻家解与，杯空稚子能赊。通幽即步尽横斜。不问墩犹姓谢。
临江仙::王千秋::者也之乎真太错，甘心吞棘吞蓬。有无俱尽见真空。炉锥难自荐，关捩只心通。野鹤孤云元自在。刚论隐豹冥鸿。此身今在幻人宫。要将驴佛我，分付马牛风。
浣溪沙::王千秋::玉偎香倚翠屏。当年常唤在凝春。岂知云雨散逡巡。不止恨伊唯准拟，也先伤我太因循。而今头过总休论。
浣溪沙::王千秋::亲染柔毛擘彩笺。自怜探得恶因缘。一尊重许笑凭肩。往事已同花屡褪，新欢闻似月常圆。休休休更苦萦牵。
瑞鹤仙::王千秋::征鸿翻塞影。怅悲秋人老，浑无佳兴。鸣蛩问酒病。更堆积愁肠，摧残诗鬓。起寻芳径。菊羞人、依丛半隐。又岂知、虚度重阳，浪阔渺无归恨。无定。登高人远、戏马台闲，怨歌谁听。香肩醉凭。镇常是、笑得醒。到如今何在，西风凝伫，冠也无人为正。看他门、对插茱萸，恨长怨永。
瑞鹤仙::王千秋::红消梅雨润。正榴花照眼，荷香成阵。炉薰炷芳烬。记于门今日，长庚占庆。文艳锦。笑班扬、用字未稳。果青云、快上黄扉，地□誉高英俊。名盛。都期持橐，却借乘轺，布宣宽政。除书已进。归宠异，侍严近。且金船满酌，云翘低祝，□此椿龄更永。任月斜、未放笙歌，翠桐转影。
满江红::王千秋::楼压层城，斜阳敛、帆收南浦。最好是、长江澄练，远山新雨。□□留连邀皓月，一堂高敞祛隆暑。问从来、佳赏有谁同，应难数。舟横渡，车阗路。催酒进，麾灯去。放娥照座，不烦帘阻。已见天清无屏翳，更须潮上喧阗鼓。看波光、撩乱上樯竿，龙蛇舞。
感皇恩::王千秋::天气过烧灯，初闲人倦。晓色绣帘卷。聚星歌扇，一簇雪香琼软。寿杯争要把，从他满。低低笑祝，年龄遐远。息驾无由遂公愿。东风吹喜，又做眉黄一点。便参鹭入，常朝殿。
青玉案::王千秋::鸣鼍欲引鱼龙戏。先自作、长江擂。头管一声天外起。群仙俱上，有人殊丽。认得分明是。欲相问劳来无计。但隔炉烟屡凝睇。掷我胸前方寸纸。拥翘欲去。
醉落魄・一斛珠::王千秋::惊鸥扑蔌。萧萧卧听鸣幽屋。窗明怪得鸡啼速。墙角烂斑，一半露松绿。歌楼管竹谁翻曲。丹唇冰面喷馀馥。
桃源忆故人::王千秋::移灯背月穿金缕。合色鞋儿初做。却被阿谁将去。鹦鹉能言语。朝来半作凌波步。可惜孤鸾□侣。若念玉纤辛苦。早与成双取。
水调歌头::王千秋::披锦泛江客，横槊赋诗人。气吞宇宙，当拥千骑静胡尘。何事折腰执版，久在泛莲幕府，深觉负平生。踉众人底，欲语复吞声。庆垂弧，期赐杖，酒深倾。愿君大耐，碧眸丹颊百千龄。用即经纶天下，不用归谋三径，一笑友渊明。出处两俱得，亦鹏。
鹧鸪天::王千秋::翠勺银锅飨夜游。万灯初上月当楼。溶溶琥珀流匙滑，璨璨珠著面浮。香入手，暖生瓯。依然京国旧风流。翠娥且放杯行缓，甘味虽浓欲少留。
鹧鸪天::王千秋::比屋烧灯作好春。先须歌舞赛蚕神。便将簇上如霜样，来饷尊前似玉人。丝馅细，粉肌匀。从它犀箸破花纹。殷勤又作梅羹送，酒力消除笑语新。
浣溪沙::王千秋::买市宣和预赏时。流苏垂盖宝灯围。小铛烹玉鼓声随。金弹玲珑今夕是，鳌山缥缈昔游非。马行遗老想沾衣。
浣溪沙::王千秋::灯火阑珊欲晓时。夜游人倦总思归。更须冰蛹替丝。玉篆古文光灿烂，花垂零露影参差。月寒烟淡最相宜。
好事近::王千秋::人物又无双，馀事锦机闲织。□就两都新赋，笑一生联缉。来年秋色起鹏程，一举上晴碧。须洗玉荷为寿，助穿杨飞的。
喜迁莺::王千秋::春前腊尾。问谁会开解，幽人心里。映竹精神，凌风标致，姑射昔闻今是。试妆竞看吹面，寄驿胜传缄纸。迥潇洒，更香来林表，枝横溪底。谁为。停征骑。评蕙品兰，俱恐非同里。天意深怜，花神偏巧，持为翦冰裁水。拟唤绿衣来舞，只许苍官相倚。醉眠稳，尽参横月落，留连行李。
喜迁莺::王千秋::玉龙垂尾。望阙角，如侵云里。明璧榱题，白银阶陛，平日世间无是。静久声鸣槛竹，夜半色侵窗纸。最奇处，尽巧妆枝上，低飞檐底。当为。呼游骑。嗾犬擎苍，腰箭随邻里。藉草烹鲜，枯枝煎茗，点化玉花为水。未挹瑶台风露，且借琼林栖倚。眩银海，待斜披鹤氅，骑鲸寻李。
满庭芳::王千秋::蕊小雕琼，花明熔蜡，天交一旦俱芳。丰虽异，皆熨水沈香。应笑纷红堕紫，初未识、调粉涂黄。凭肩处，金细玉珥，不数寿阳妆。思量。谁比似，酥裁笋指，密翦蜂房。又何须酣酒，重暖瑶觞。且放侧堆金缕，骊山冷、来浴温汤。谁题品，青枝绿萼，俱未许升堂。
诉衷情::王千秋::二分浓绿一分红。春事若为穷。醉袖香沾粉，公挽我、我扶公。短帽，吐长虹。拟凌风。布金堆里，叠翠屏中，云月轻笼。
临江仙::王千秋::柳巷莺啼春未晓，画堂环佩珊珊。薰炉烘暖鹧鸪斑。寿杯须斗酌，舞袖正弓弯。未说珥貂横玉事，勋名且勒燕然。归来方卜五湖闲。年年花月夜，沈醉绮罗间。
浣溪沙::王千秋::叠雪裁霜越匀。美人亲翦称腰身。暑天宁数越罗春。两臂轻笼燕玉腻，一胸斜露塞酥温。不教香汗湿歌尘。
西江月::王千秋::四俊乡书荐鹗，一夔漕府登贤。明年春晚柳如烟。看取胪传金殿。册府牙签昼阅，词垣紫诰宵传。青楼买酒定无缘。且放金杯潋滟。
醉落魄・一斛珠::王千秋::能歌善谑。
虞美人::王千秋::风花南北知何据。常是将春负。海棠开尽野棠开。匹马崎岖、还入乱山来。尊前人物胜前度。谁记桃花句。老来情事不禁浓。玉佩行云、切莫易丁东。
虞美人::王千秋::要津去去无由据。已分平生负。拟将怀抱向谁开。万水千山、聊为借书来。玄都昼永闲难度。欲正书中句。黄琮丹璧已磨浓。发箧烦君、早送过桥东。
谒金门::王千秋::春漠漠。闲尽绮窗云幕。悔不车轮生四角。却成缘分薄。想画鸦儿方学。小蹙恨人无托。不道月明谁共酌。这般情味恶。
谒金门::王千秋::春漠漠。何处养花张幕。佩冷香残天一角。忍看罗袖薄。两两鸳鸯难学。六六锦鳞空托。趁有馀妍须细酌。东风情性恶。
点绛唇::王千秋::玉立霞升，纵谈刘尹高支许。待为霖雨。小驻红莲府。鹤健松坚，鸿宝初非误。玄都路。桃花栽取。来看千千度。
点绛唇::王千秋::何处春来，试烦君向垂杨看。万条轻线。已借鹅黄染。弄日摇风，按舞知谁见。阳关远。一杯休劝。且放修眉展。
点绛唇::王千秋::何处春来，试烦君向梅梢看。寿阳妆面。漏泄春何限。冷蕊疏枝，似恨春犹浅。收羌管。莫惊香散。留副□和愿。
点绛唇::王千秋::何处春来，试烦君向钗头看。舞翻飞燕。已拂春风面。白玉圆钿，酌酒殷勤劝。深深愿。愿长□健。岁与春相见。
点绛唇::王千秋::何处春来，试烦君向盘中看。韭黄犹短。玉指呵寒翦。犀箸调匀，更为双双卷。情何限。怕寒须暖。先酌黄金盏。
水调歌头::王千秋::笔力卷鲸海，人物冠麟台。向来朱邸千字，不省有惊雷。人似曲江风韵，刚要重来持节，不道玉堂开。草诏坐扛鼎，琐屑扫尊。金错落，貂掩映，玉崔嵬。看公谈笑，长河千里静氛埃。散马昼闲榆塞，辫发春趋瑶陛，都出济川才。老子尚顽健，东阁亦时来。
瑞鹤仙::王千秋::夷吾在江左。罄毡裘俱，笑清边琐。遗民冀巾裹。个规模欲继，外人谁可。一花两果。晚占熊、材能更夥。试颁春、便有欢谣，声接月鞍烟。娑。已传丹诏，催上文石，□论炙。橐弓□。□九域，措安妥。待缁衣重咏，履封光继，绿野从教昼锁。问黑头、当日三公，可能似我。
满江红::王千秋::水满方塘，三日雨、晓来方足。阑干外、锦初脱，新篁森玉。沃叶未乾鸠妇去，馀花时坠蜂儿逐。认去年、乳燕又双双，飞华屋。红豆恨，归谁促。青鸾梦，惊难续。想多情犹记，碧笺新曲。白发欺人虽已老，短襟黛存馀馥。且如今、一笑总休论，杯行速。
西江月::王千秋::璀璨雕笼洒笔，联翩荐鹗飞书。翻阶红药试妆梳。管取不言温树。容我一杯为寿，看君九万鹏图。髻鬟人小串珠玑。岁岁绿窗朱户。
一落索::李吕::琢成玉树。谁解著、云斤月斧。短羸骖，朴一怀尘土。叹雄图、伤别绪。主人不语花能语。苦欲留君、不是留君处。
满庭芳::李吕::光拂星榆，轮高金掌，暮烟飘尽澄空。素娥幽恨，霜艳洗铅红。醉把摩云妙手，教纤翳、不点青铜。知多少，天高露冷，争占九秋风。歌钟。邀胜侣，园攀琼树，帘卷珠宫。算庾楼吟赏，今古应同。多谢秦娥绝唱，声声为、飘入云中。留仙住，莫教清影，容易转梧桐。
醉落魄・一斛珠::李吕::休休莫莫。当年不负西湖约。一技初见横篱落。嚼蕊闻香，长是醉乡落魄。而今对酒空斟酌。老来多病情非昨。
朝中措::李吕::展屏山色翠连空。潇洒冠闽中。背郭元无尘事，披襟时有清风。
朝中措::李吕::堂成开宴日无空。景占四时中。画栋飞星汉，雕阑锁断花风。
鹧鸪天::李吕::脸上残霞酒半消。晚妆匀罢却无聊。金泥帐小教谁共，银字笙寒懒更调。人悄悄，漏迢迢。琐窗虚度可怜宵。一从恨满丁香结，几度春深豆蔻梢。
鹧鸪天::李吕::甲帐春风肯见分。夜陪清梦当炉熏。寻香若傍阑干晓，定见堆红越鄂君。雕玉佩，郁金裙。凭谁书叶寄朝云。兰芽九畹虽清绝，也要芳心伴小醺。
沁园春::李吕::射虎南山，断蛟北海，恍如梦中。念少年豪气，霜寒一剑，清时功业，月满雕弓。年去年来成底事，已一半消磨成老翁。那堪更，病为城绕，愁作兵攻。无。慵语西风。正独倚危阑送塞鸿。道酒能消遣，酒因病减，歌能消遣，歌为愁浓。大造不将炉冶去，□万卷诗书宁愤穷。都休问，且试弹绿绮，闲和秋虫。
水调歌头::李吕::山雨喜开霁，爽气涤烦襟。晚秋丹叶飘坠，篱菊散黄金。徙倚关河凝望，回首光阴轻驶，倏忽二毛侵。须信人间世，莫放酒杯深。一星子，名与利，漫浮沈。塞翁祸福无定，此理古犹今。妙处只应亲到，外物从渠舒卷，出处我无心。袖手无新语，洗耳听清音。
凤栖梧・蝶恋花::李吕::一岁光阴寒共暑。一日光阴，只个朝还暮。有物分明能唤寤。晚钟晨角君听取。扰扰胶胶劳百虑。究竟思量，没个相干处。
点绛唇::李吕::去岁天涯，一灯闲作幽窗伴。酒来须满。不待旁人劝。今岁天涯，又是年华晚。凄凉惯。问天不管。只我何曾管。
调笑令::李吕::眼尾。寄深意。一点兰膏红破蕊。钿窝浅浅双痕媚。背面银床斜倚。烛花先报今宵喜。管定知人心里。
调笑令::李吕::归晚。思何限。玉坠金偏云鬓乱。伤春谁作嬉游伴。只有飞来花片。几回愁映眉山远。总被东风惊散。
调笑令::李吕::春尽。敛新闷。暗傍银屏撩绿鬓。攒眉不许旁人问。帘外冷红成阵。银挑尽睡未肯。肠断秦郎归信。
调笑令::李吕::花底。锦铺地。绣浪琼枝光似洗。一心长在金盆里。翠袖懒遮纤指。珠玑满斗犹慵起。过尽红楼春睡。
调笑令::李吕::含怨。两颦浅。羽髻云鬟低玉燕。绿沈香底金鹅扇。隐隐花枝轻颤。当筵不放红云转。正是玉壶春满。
临江仙::李吕::家在宋墙东畔住，流莺时送芳音。窃香解佩两沈沈。都缘些子事，过却许多春。日上花梢初睡起，绣衣闲纵金针。错将黄晕压檀心。见人羞不语，偷把泪珠匀。
青玉案::李吕::参横月落闻街鼓。指杨柳、天边路。冷澹梨花啼玉箸。五云芝检，八花砖影，稳上鳌头去。吹箫台冷秦云暮。玉勒嘶风弄娇步。
蝶恋花::陈从古::日借轻黄珠缀露。困倚东风，无限娇春处。看尽夭红浑谩语。淡妆偏称泥金缕。不共铅华争胜负。殿後开时，故欲寻春去。去似朝霞无定所。那堪更著催花雨。
菩萨蛮::姚宽::斜阳山下明金碧。画楼返照融春色。睡起揭帘旌。玉人蝉鬓轻。无言空伫立。花落东风急。燕子引愁来。眉心那得开。
菩萨蛮::姚宽::梦中不记江南路。玉钗翠鬓惊春去。午醉晚来醒。暝烟花上轻。红绡空泪。锦字凭谁寄。衫薄暧香销。相思云水遥。
怨王孙・忆王孙::姚宽::毵毵杨柳绿初低。澹澹梨花开未齐。楼上情人听马嘶。
生查子::姚宽::郎如陌上尘，妾似堤边絮。相见两悠扬，踪迹无寻处。酒面扑春风，泪眼零秋雨。过了别离时，还解相思否。
踏莎行::姚宽::苹页烟深，荷花露湿。碧芦红蓼秋风急。采菱渡口日将沈，飞鸿楼上人空立。彩凤难双，红绡暗泣。回纹未剪吴刀涩。梦云归处不留踪，厌厌一夜凉蟾入。
满江红::刘珙::南郭新居，忆乡社、久成疏隔。乘暇日、风吹衣袂，花迎村陌。果核难豚张燕豆，儿童父老聊宾席。想笋舆、到处水增光，山添色。应情念，天涯侄。随官牒，飘萍迹。叹离多聚少，感今思昔。鬓影羞临湘水绿，梦魂常对屏山碧。凭画栏、搔首望归云，情无极。
水调歌头::黄格::富贵不难致，名节几人全。渡江龙化，於今，五十有三年。历数朝堂诸老，谁似武夷仙伯，操行老弥坚。吾道适中否，一柱独擎天。湖南北，江左右，屡藩宣。韩公城下，烽火静、米斗三钱。人愿公归台鼎，我愿公归中隐，九老要齐肩。岁岁祝公寿，风月伴梅仙。
菩萨蛮::汤思退::画船横绝湖波练。更上雕鞍穷翠。霜橘半垂黄。征衣尽日香。钟声云外听。金界青松映。何处是华山。峰峦杳霭间。
如梦令::张仲宇::送过雕梁旧燕。听到妆楼新雁。菊讯一何迟，倒尽清樽谁伴。魂断。魂断。人与暮云俱远。
踏莎行::李流谦::菊露晴黄，枫霜晚翠。重阳气候偏如此。异乡牢落怕登临，吾家落照飞云是。举扇尘低，脱巾风细。灵苗医得人憔悴。灯前点检欠谁人，惟有断鸿知此意。
如梦令::李流谦::老插黄花不称。节物撩人且任。破帽略遮阑，嫌见星星越甚。不饮。不饮。和取蜂愁蝶恨。
醉蓬莱::李流谦::正红疏绿密，浪软波肥，放舟时节。载地擎天，识堂堂人杰。万里长江，百年骄虏，只笑谈烟灭。葭苇霜秋，楼船月晓，渔樵能说。分陕功成，沙堤归去，衮绣光浮，两眉黄彻。了却中兴，看这回勋业。
小重山::李流谦::轻暑单衣四月天。重来间屈指，惜流年。人间何处有神仙。安排我，花底与尊前。争道使君贤。笔端驱万马，驻平川。
青玉案::李流谦::相知元早来何暮。社燕送、秋鸿去。春草春波愁目注。酒香花韵，绮谭妍唱，怎不思量住。虚无指点骑鲸路。个是骚人不凡处。
虞美人::李流谦::一春不识春风面。都为慵开眼。荼シ雪白牡丹红。犹及尊前一醉、赏芳。东君又是匆匆去。我亦无多住。四年薄宦老天涯。闲了故园多少、好花枝。
点绛唇::李流谦::一翦秋光，阿谁洗得无纤滓。冰盘彻底。人也清如此。万里归来，著个斑衣戏。慈颜喜。问君不醉。更遣何人醉。
感皇恩::李流谦::万绿压庭柯，雨晴烟润。三尺金猊麝微喷。百花香暖，酿作九霞仙酝。祝君如此酒，年年饮。插额汉貂，垂腰苏印。趁取如今未华鬓。三茅兄弟，总有丹台名姓。蟠桃熟也未，教人问。
武陵春::李流谦::晓日帘栊初破睡，宝鸭宿薰浓。笑指图中鹤发翁。仙骨宛然同。万里郎官遥上寿，五马茜衫红。
谒金门::李流谦::行不记。贪看远峰颦翠。风约柳花吹又起。故黏行客袂。老大浑无欢意。不为伤春憔悴。茅屋数间修竹里。日长春睡美。
谒金门::李流谦::空伫立。又是冷烟寒食。开尽荼シ都一色。东风吹更白。我是纶竿倦客。道上行人不识。著取蓑衣拈短笛。沙鸥应认得。
谒金门::李流谦::春又晚。杨柳晓莺啼断。落尽残红馀片片。风狂都不管。作客惟嫌酒浅。未敌闲愁一半。人与青山谁近远。可怜春梦短。
谒金门::李流谦::山数尺。江草江波同碧。晚雨吹风才数滴。行人心更急。漠漠疏烟如织。遮断客愁不得。肠断故园无信息。灯花闲手剔。
玉漏迟::李流谦::东南应眷倚。当年丽绝，今其馀几。云锦飘香，好在藕花十里。六月长安徂暑，只一雨、滂沱都洗。君好为。携将苏醒，三吴生齿。总道秦蜀讴吟，但消得雍容，笑谈而致。稍待秋风，也拟买舟东逝。收拾尘编蠹简，更饱看、江山奇伟。歌盛美。远送往趋天陛。
满庭芳::李流谦::归去来兮，吾归何处，旧山闲却岷峨。雪堂重到，但觉客愁多。来往真成底事，人应笑、我亦狂歌。凭阑久，云东不至，举盏酹东坡。少年，浑妄意，斗冲剑气，雷化龙梭。到如今，翻羡白鸟沧波。松柏皆吾手种，依然□、烟蕊霜柯。君知否，人间尘事，元不到渔蓑。
人娇::李流谦::痴本无绦，闷宁有火。都是你，自缠自锁。高来也可。低来也可。这宇宙，何曾碍你一个。休说荣枯，强分物我。惺惺地，要须识破。
洞仙歌::李流谦::云窗雾阁，尘满题诗处。枝上流莺解人语。道别来，知否瘦尽花枝，春不管，更遣何人管取。平生鸥鹭性，细雨疏烟，惯了江头自来去。不见鹊桥旁，只为隔年，翻赢得、年年风露。便学得、无情海中潮，纵一日两回，如何凭据。
卜算子::李流谦::生别有相逢，死别无消息。说著从前总是愁，只是不相忆。月堕半窗寒，梦里分明识。却似人不忆他，花露盈盈湿。
水调歌头::李流谦::江涨解网雨，衣润熟梅天。高人何事，乘兴来寄五湖船。才听咚咚叠奏，呕轧撸声声齐发，几别故州山。转盼青楼杪，已在碧云端。渡头月，临晚霁，泊清湾。水空天静，高下相应总团。遥想吾家更好，尽唤儿曹泛扫，欣赏共婵娟。应念思归客，对此不成眠。
于飞乐::李流谦::薄日烘晴，轻烟笼晓，春风绣出林塘。笑溪桃，并坞杏，忒煞寻常。东君处，没他後、成甚风光。翠深深，谁教入骨，夜来过雨淋浪。
西江月::李流谦::色似腊梅浑浅，香如卜微清。更张绿幄蔽轻盈。巧著工夫斗钉。露页涓涓月晓，风英点点秋晴。江南江北可经行。梦到吴王香径。
眼儿媚::李流谦::素娥作意失幽期。我自不凭伊。举杯重叹，帖云微笑，应道人痴。如今老去无情绪，只有睡相宜。建溪一啜，木樨数翦，酒醒归时。
朝中措::李流谦::相思两地费三年。明月几回圆。鸥鸟不知许事，清江仍绕青山。
千秋岁::李流谦::玉林照坐。簌簌花微堕。春院静，烟扉锁。黛轻妆未试，红淡唇微破。清瘦也，算应都是风流过。把盏对横枝，尚忆年时个。人不见，愁无那。绕林霜掠袂，嚼蕊香黏唾。清梦断，更随月色禁持我。
虞美人::李流谦::吴波亭畔千行柳。直恁留人久。晚来船槛再三凭。又是一钩新月、照江心。故人有约何时到。白地令人老。只愁酒尽更谁赊。一段闲愁无计、奈何他。
满江红::洪迈::雨涩风悭，双溪、几曾洋溢。长长是、非霞散绮，岫云凝碧。修禊欢游今不讲，流觞故事何从觅。待它时、水到却寻盟，筹输一。燕舞倦，莺吟毕。春肯住，才明日。池塘波绿皱，小荷争出。童子舞雩浑怅望，吾人提笔谁飘逸。记去年，修竹暮天寒，无踪迹。
临江仙::洪迈::绮席流欢欢正洽，高楼佳气重重。钗头小篆烛花红。直须将喜事，来报主人公。桂月十分春正半，广寒宫殿葱葱。娥相对曲阑东。云梯知不远，平步蹑东风。
导引::洪迈::寒日短，草露朝。仙鹤下，梦云归。大椿亭畔苍苍柳，怅无由、挽住天衣。昭阳深，暝鸦飞。
六州::洪迈::尧传舜，盛事千古难并。回龙驭，辞凤掖，北内别有蓬瀛。为天子父，册鸿名。万年千岁福康宁。春秋不说楚冥灵。莱衣彩戏，汉殿玉卮轻。宸游今不见，烟外落霞明。前回丁未，雾塞神京。正同符、光武中兴。擎天独力扶倾。定宗庙，保河山，乾坤整顿庚庚。功成了，脱屣遗荣。访崆峒、空与丹庭。笑挹尘寰、不留行。
十二时・忆少年::洪迈::璧门双阙转苍龙。德寿俨祗宫。轩屏正坐，天子亲拜天公。仪绅笏，罗鹭，粲庭中。仙家欢不尽，人世寿无穷。谁知云路，玉京成就，催返璇穹。转手万缘空。见说烟霄好处，不与下方同。尘合雾迷。笙箫寥寂，楼阁玲珑。中兴大业，巍巍稽古成功。事去孤鸿。忍听宵柝晨锺。灵举驾，素帏低，杳庞茸。渐江潮，万神护，川後滋恭。因山祗事，崔嵬禹穴，此日重逢。柏城封。
踏莎行::洪迈::院落深沈，池塘寂静。帘钩卷上梨花影。宝筝拈得雁难寻，篆香消尽山空冷。钗凤斜，鬓蝉不整。残红立褪慵看镜。杜鹃啼月一声声，等闲又是三春尽。
浪淘沙::赵缩手::损屋一间儿。好与支持。休教风雨等闲欺。觅个带修安稳路，休遣人知。须是着便宜。运转临时。祆知险里却防危。透得玄关归去路，方步云梯。
满庭芳::张风子::咄哉牛儿，心壮力壮，几人能可牵系。为爱原上，娇嫩草萋萋。只管侵青逐翠，奔走後、岂顾群迷。争知道，山遥水远，回首到家迟。牧童，能有智，长绳牢把，短梢高携。任从它，入泥入水无为。我自心调步稳，青松下、横笛长吹。当归处，人牛不见，正是月明时。
失调名::张珍奴::
减字木兰花::洪惠英::梅花似雪。刚被雪来相挫折。雪里梅花。无限精神总属他。梅花无语。只有东君来作主。传语东君。且与梅花作主人。
浣溪沙::何作善::草草杯盘访玉人。灯花呈喜座添春。邀郎觅句要奇新。黛浅波娇情脉脉，云轻柳弱意真真。从今风月属闲人。
水调歌头::刘之翰::凉露洗金井，一叶下梧桐。谪仙浪游，何事华发作诗翁。乌帽萧萧一幅，坐对清泉白石，矫首抚长松。独鹤归来晚，声在碧霄中。神仙宅，留玉节，驻金狨。黔南一道，十万貔虎控雕弓。笑折碧荷倒影，自唱采莲新曲，词句满秋风。剑佩八千岁，长入大明宫。
失调名::周某::
南乡子::太学诸生::洪迈被拘留。稽首垂哀告彼酋。七日忍饥犹不耐，堪羞。苏武争禁十九秋。厥父既无谋。厥子安能解国忧。万里归来夸舌辨，村牛。好摆头时便摆头。
失调名::仪珏::
水调歌头::袁去华::云冻鸟飞灭，春意著林峦。娥何事，醉撼瑞叶落人间。斜入酒楼歌处，微褪茅檐烟际，窗户漾光寒。西帝游何许，翳凤更骖鸾。玉楼耸，银海眩，倚阑干。渔蓑江上归去，浑胜画图看。三嗅疏枝冷蕊，索共梅花一笑，相对两无言。月影黄昏里，清兴绕吴山。
水调歌头::袁去华::吴门古都会，畴昔记曾游。轻帆卸处，西风吹老白苹洲。试觅姑苏台榭，尚想吴王宫阙，陆海跨鳌头。西子竟何许，水殿漫凉秋。画图中，烟际寺，水边楼。叫云横玉，须臾三弄不胜愁。兴废都归闲梦，俯仰已成陈迹，家在泽南州。有恨向谁说，月涌大江流。
水调歌头::袁去华::天下最奇处，绿水照朱楼。三高仙去，白头千古想风流。跨海晴虹垂饮，极目沧波无际，落日去渔舟。苹末西风起，橘柚洞庭秋。记当年，携长剑，觅封侯。而今憔悴长安，客里叹淹留。回首洪崖西畔，随分生涯可老，卒岁不知愁。做个终焉计，谁羡五湖游。
水调歌头::袁去华::一叶堕金井，秋色满蟾宫。婵娟影里，玉箫吹断碧芙蓉。缭绕宫墙千雉，森耸觚双阙，缥缈五云中。郁郁葱葱处，佳气夜如虹。日华边，江海客，每从容。青钱万选，北门东观会留侬。堪叹搏沙一散，今夜扁舟何许，红蓼碧芦丛。无地寄愁绝，把酒酹西风。
水调歌头::袁去华::笔阵万人敌，风韵玉壶冰。文章万丈光焰，论价抵连城。小试冯川三异，无数成阴桃李，寒谷自春生。奏牍三千字，晁董已销声。玺书下，天尺五，运千龄。长安知在何处，指点日边明。看取纶巾羽扇，静扫神州赤县，功业小良平。翻笑凌烟阁，双鬓半星星。
水调歌头::袁去华::雄跨洞庭野，楚望古湘州。何王台殿，危基百尺自西刘。尚想霓旌千骑，依约入云歌吹，屈指几经秋。叹息繁华地，兴废两悠悠。登临处，乔木老，大江流。书生报国无地，空白九分头。一夜寒生关塞，万里云埋陵阙，耿耿恨难休。徙倚霜风里，落日伴人愁。
水调歌头::袁去华::鸟影度疏木，天势入平湖。沧波万顷，轻风落日片帆孤。渡口千章云木，苒苒炊烟一缕，人在翠微居。客里更愁绝，回首忆吾庐。功名事，今老矣，待何如。拂衣归去，谁道张翰为莼鲈。且就竹深荷静，坐看山高月小，剧饮与谁俱。长啸动林木，意气欲凌虚。
念奴娇::袁去华::蕊珠宫女弄幽妍，初著春心娇小。自白真香，浑胜似、姑射冰肌窈窕。带雪茅檐，临溪篱落，占却春多少。天寒日暮，有人愁绝行绕。长记流水桥边，雨晴烟淡，袅一枝清晓。梦想经年开病眼，把酒风前一笑。花骨娇多，不禁人觑，只怕轻飞了。无端羌管，夜阑声入云杪。
念奴娇::袁去华::水边篱落独横枝，苒苒风烟岑寂。踏雪寻芳村路永，竹屋西头遥识。蕙草香销，小桃红未，醉眼惊春色。罗浮何处，断肠无限陈迹。憔悴素脸朱唇，天寒日暮，倚琅无力。岁晚天涯驿使远，难寄江南消息。自笑平生，怜清惜淡，故国曾亲植。百花虽好，问还有恁标格。
念奴娇::袁去华::竹阴窗户荐微凉，积雨郊墟新霁。万里飞云都过尽，天阙星河如洗。檐隙风来，流萤飘堕，苒苒还飞起。魂清骨冷，坐来衣润空翠。勘笑丘壑闲身，儒冠相误，著青衫朝市。功业君看清镜里，两鬓于今如此。身外纷纷，倘来适去，到了成何事。人生一世，种瓜何处无地。
念奴娇::袁去华::满城风雨近重阳，云卷天空垂幕。林表初阳光似洗，屋角呼晴双鹊。香泽方熏，烘帘初下，森森霜华薄。发妆酒暖，人须要同酌。老手为拂春山，休夸京兆扫，宫眉难学。客里清欢随分有，争似还家时乐。料得厌厌，云窗深锁，宽尽黄金约。不堪重省，泪和灯烬偷落。
念奴娇::袁去华::一番雨过一番凉，秋入苍崖青壁。昼日多阴，还又是、重九飘零江国。瘦水鳞鳞，长烟袅袅，枫叶千林赤。南山入望，为谁依旧佳色。随分绿酒黄花，联镳飞盖，总龙山豪客。人世高歌狂笑外，扰扰於身何得。短发萧萧，风吹乌帽，醉里从侧。明年虽健，未知何处相忆。
水龙吟::袁去华::晚来侧侧清寒，冻云万里回飞鸟。故园梦断，单于吹罢，房栊易晓。西帝神游，万妃缟袂，相看一笑。泛扁舟乘兴，蹇驴觅句，山阴曲、霸陵道。舞态随风窈窕。任穿帘，儿童休扫。洛阳高卧，萧条门巷，悄无人到。供断诗愁，夜窗还共，陈编相照。念寒梅映水，匀妆弄粉，与谁争好。
水龙吟::袁去华::汉家经略中原，上游眷此喉衿地。风行雷动，无前伟绩，伊谁扬厉。玉帐筹边，绣衣给，江上增气。自武侯蜕迹，羊公缓带，功名事、更谁继。方□长驱万里。笑谈间、生擒元济。非熊未兆，封留终在，同功异世。刻就丰碑，万山直下，不须沈水。要追攀二雅，流传千古，属骚人记。
水龙吟::袁去华::汉江流入苍烟，戍楼吊古临无地。清霜初肃，鹰扬隼击，青霄凌厉。新雁声中，夕阳影里，千崖秋气。念东篱采菊，龙山落帽，风流在、尚堪继。引满松醪径醉。诵坡仙、临漳宵济。茱萸细看，明年谁健，空悲身世。儿辈何知，更休说似，登山临水。那纷纷毁誉，耳边风过，我何曾记。
满庭芳::袁去华::雨送凉来，风将云去，晚天千顷玻璃。婵娟依旧，出海较些迟。玉兔秋毫可数，疏星外、乌鹊南飞。今何夕，空浮大白，一笑共谁持。团栾，成露坐，云鬟香雾，玉臂清辉。任短髭争挽，问我归期。三弄楼头长笛，愁人处、休苦高吹。沈吟久，颐细数，四十九年非。
满庭芳::袁去华::麦陇黄轻，桑畴绿暗，野桥新碧泱泱。怕春归去，莺语燕飞忙。风定闲花自落，穿幽径、拾蕊寻香。曾来处，孤云翠壁，依旧挂斜阳。客愁，知几许，唯思径醉，谁与持觞。料文君衣带，为我偷长。苦忆新晴昼永，闲相伴、刺绣明窗。何时得，西风夜雨，枕簟共新凉。
满庭芳::袁去华::马上催归，枕边唤起，谢他闲管闲愁。正难行处，云木叫钩。似笑天涯倦客，区区地、著甚来由。真怜我，提壶劝饮，一醉散千忧。人生，谁满百，闲中最乐，饱外何求。算苦无官况，莫要来休。住个溪山好处，随缘老、蜡屐渔舟。虽难比，东山绿野，得似个优游。
满江红::袁去华::香雾空，檐牙外、流萤自照。夜向久、明河东畔，电飞云绕。错落疏星垂屋角，须臾万弩鸣林杪。渐翠竹、苍梧嫩凉生，惊秋早。人语静，签声杳。珍簟冷，纱厨小。想云窗依旧，梦寻难到。雁足空来书断绝，眉头顿著愁多少。纵细写、琴心有谁知，朱弦悄。
满江红::袁去华::画栋珠帘，临无地、沧波万顷。云尽敛、西山横翠，半江沈影。斜日明边回白鸟，晚烟深处迷渔艇。听棹歌、游女采莲归，声相应。愁似织，人谁省。情纵在，欢难更。满身香犹是，旧时笋令。宦海归来尘扑帽，酒徒散尽霜侵鬓。最愁处、独立咏苍茫，西风劲。
满江红::袁去华::社雨初晴，烟光暖、吴山滴翠。望绛阙、祥云亏蔽，粉垣千雉。万柳低垂春似酒，微风不动天如醉。遍万井、嬉嬉画图中，欢声里。嗟倦客，道傍李。看人事，槐根蚁。立苍茫俯仰，漫悲身世。靖节依然求县令，元龙老去空豪气。便乘兴、一叶泛沧浪，吾归矣。
兰陵王::袁去华::晓阴薄。隔屋呼晴噪鹊。长烟袅、轻素望中，林表初阳照城郭。秋容自寂寞。清浅溪痕旋落。桥虹外，明嶂万重，云木千章映楼阁。天涯信飘泊。漫水绕郴山，尺素难托。文园多病宽衣索。最长笛声断，画阑凭暖，黄昏前後况味恶。甚良宵闲却。辽邈。误行乐。料恨寄徽弦，心倦梳掠。西风满院垂帘幕。
兰陵王::袁去华::小桥直。林表遥岑寸碧。斜阳外、霞绚晚空，一目千里总佳色。初寒遍泽国。投老依然是客。功名事，云散鸟飞，匣里青萍漫三尺。重来怆陈迹。又水褪沙痕，风满帆席。鲈肥莼美曾同食。听虚阁松韵，古墙竹影，参差犹记过此驿。傍溪南山北。悲恻。暗愁积。拥绣被焚香，谁伴孤寂。追寻恩怨无穷极。
六州歌头::袁去华::柴桑高隐，邱壑岁寒姿。北窗下，羲黄上，古人期。俗人疑。束带真难事，赋归去，吾庐好，斜川路，携筇杖，看云飞。六翮冥冥高举，青霄外、缴何施。且流行坎止，人世任相违。采菊东篱。正悠然、见南山处，无穷景，与心会，有谁知。琴中趣，杯中物，醉中诗。可忘机。一笑骑鲸去，向千载，赏音稀。嗟倦翼，瞻遗像，是吾师。门外空馀衰柳，摇疏翠、斜日辉辉。
瑞鹤仙::袁去华::郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。
荔枝香近・荔枝香::袁去华::晓来丹枫过雨，净如扫。霜空横雁，寒日翻鸦，惊嗟岁月如流，更被酒迷花恼。转眼吴霜，点鬓催老。细思欢游旧事，还自笑。断雨残云，都总似、梦初觉。
卓牌子近::袁去华::曲沼朱阑，缭墙翠竹晴昼。金万缕、摇摇风柳。还是燕子归时，花信来後。看淡净洗妆态，梅样瘦。春初透。尽日明窗相守。闲共我焚香，伴伊刺绣。
剑器近::袁去华::夜来雨。赖倩得、东风吹住。海棠正妖饶处。且留取。悄庭户。试细听、莺啼燕语。分明共人愁绪。怕春去。佳树。翠阴初转午。重帘未卷，乍睡起、寂寞看风絮。偷弹清泪寄烟波，见江头故人，为言憔悴如许。彩笺无数。
木兰花慢::袁去华::□中原望眼，正汉水、接天流。渐霁雨虹消，清风面旋，借我凉秋。草庐旧三顾处，但孤云、翠壁晚悠悠。唯有兰皋解佩，至今犹话离愁。迟留。叹息此生浮。去去老沧洲。念岁月侵寻，闲中最乐，饱外何求。
八声甘州::袁去华::正阴阴、夏木听黄鹂，百啭语惺松。乍钩窗意适，临池倒影，竹树青葱。翠盖红妆窈窕，香引一帘风。向晚追凉处，月挂梧桐。何处楼头吹笛，渐玉绳低侧，河汉横空。想调冰雪藕，清夜与谁同。
宴清都::袁去华::暮雨消烦暑。房栊□、顿觉秋意如许。天高云杳，山横绀碧，桂华初吐。空庭静掩桐阴，更苒苒、流萤暗度。记那时、朱户迎风，西厢待月私语。佳期易失难重，馀香破镜，虽在何据。如今要见，除非是梦，几时曾做。
倾杯近::袁去华::邃馆金铺半掩，帘幕参差影。睡起槐阴转午，鸟啼人寂静。残妆褪粉，松髻云慵不整。尽无言，手裙带绕花径。酒醒时，梦回处，旧事何堪省。共载寻春，并坐调筝何时更。
长相思::袁去华::叶舞殷红，水摇瘦碧，隐约天际帆归。寒鸦影里，断雁声中，依然残照辉辉。立马看梅。试寻香嚼蕊，醉折繁枝。山翠扫修眉。记人人、蹙黛愁时。叹客里、光阴易失，霜侵短鬓，尘染征衣。阳台云归後，到如今、重见无期。流怨清商，空细写、琴心向谁。更难将、愁随梦去，相思惟有天知。
风流子::袁去华::吴山新摇落，湖光净、鸥鹭点涟漪。望一簇画楼，记沽酒处，几多鸣橹，争趁潮归。瑞烟外，缭墙迷远近，飞观耸参差。残日衬霞，散成锦绮，怒涛推月，辗上玻璃。西风吹残酒，重门闭，深院露下星稀。肠断凭肩私语，织锦新诗。
侧犯::袁去华::篆销馀馥，烛堆残蜡房栊晓。寒峭。看杏脸羞红、尚娇小。游蜂静院落，绿水摇池沼。闲绕。翠树底、颐听啼鸟。愁风怕雨，弹指春光了。音信杳。最堪恨、归雁过多少。
贺新郎::袁去华::晓色明窗绮。耿残灯、寒生翠幕，鸟啼人起。一夜西园新雨过，细草闲花似洗。漾澜影、柳塘春水。闲昼双飞归来燕，正东风、漫漫吹桃李。还是个，闷天气。回廊小院帘垂地。想连天、芳草萋迷，短长亭外。愁到春来依然在，旧事浑如梦里。又生怕、人惊憔悴。楼上谁家吹长笛，向曲中、说尽相思意。三弄处，寸心碎。
红林擒近::袁去华::森木蝉初噪，淡烟梅半黄。睡起傍檐隙，墙梢挂斜阳。鱼跃浮萍破处，碎影颠倒垂杨。晚庭谁与追凉。清风散荷香。望极霞散绮，坐待月侵廊。
垂丝钓::袁去华::江枫秋老。晓来红叶如扫。暮雨生寒，正北风低草。宾鸿早。乱半川残照。伤怀抱。记西园饮处，微云弄月，梅花人面争好。路长信杳。度日房栊悄。还是黄昏到。
安公子::袁去华::弱柳丝千缕。嫩黄匀遍鸦啼处。寒入罗衣春尚浅，过一番风雨。问燕子来时，绿水桥边路。曾画楼、见个人人否。料静掩云窗，尘满哀弦危柱。庾信愁如许。为谁都著眉端聚。独立东风弹泪眼，寄烟波东去。念永昼春闲，人倦如何度。
蓦山溪::袁去华::蕊珠宫阙，西帝陈嫔御。语笑梦中香，叹罗浮、几番春暮。江南岁晚，垂地冻云黄，修竹外，一枝斜，流水桥边路。小桃半吐。羞得无藏处。不怕雪霜欺，最难禁、豪风横雨。当年诗兴，犹自记扬州，今老矣，客天涯，还认何郎否。
一丛花::袁去华::东风吹恨著眉心。金约瘦难任。西窗翦烛浑如梦，最愁处、南陌分襟。香歇绣囊，尘生罗幌，憔悴到如今。小花幽院夜沈沈。凉月转槐阴。
雨中花・夜行船::袁去华::江上西风晚。野水兼天远。云衣拖翠缕，易零乱。见柳叶满梢，秀色惊秋变。百岁今强半。两鬓青青，尽著吴霜偷换。向老来、功名心事懒。客里愁难遣。乍飘泊、有谁管。
谒金门::袁去华::春索寞。楼上晚来风恶。午醉初醒罗袖薄。护寒添翠幕。愁里花时过却。闲处泪珠偷落。憔悴只羞人问著。镜中还自觉。
谒金门::袁去华::深院闭。漫漫东风桃李。芳草萋迷烟雨细。秦楼何处是。还是伤春意味。闲却踏青天气。折得海棠双蒂子。无言心自喜。
谒金门::袁去华::春寂寂。尽日蜂寻窗隙。隔叶黄鹂声历历。满庭芳草碧。相对熏炉象尺。新睡觉来无力。几日郎边无信息。闲拈双六掷。
谒金门::袁去华::归鸟急。照水斜阳红湿。篷底夜凉风露入。藕花香习习。点滴城头漏涩。凄断草间虫泣。新恨旧愁眉上集。月斜还伫立。
谒金门::袁去华::烟水阔。夜久风生苹末。东舫西船人语绝。四更山吐月。客里光阴电抹。不记离家时节。楼上单于听未彻。又催征棹发。
谒金门::袁去华::云障日。檐外雪销残滴。画阁红炉窗户窄。博山烟穗直。酒入横波滟溢。羞得梅无颜色。乡有温柔元未识。更从何处觅。
谒金门::袁去华::清汉曲。天际落霞孤鹜。幽草墙阴秋更绿。倚檐三两竹。绣被焚香独宿。梦绕绿窗华屋。何日明眸光射目。夜阑更秉烛。
金蕉叶::袁去华::涛翻浪溢。调停得、似饧似蜜。试一饮、风生两腋。更烦襟顿失。雾衫儿袖窄。出纤纤、自传坐客。
金蕉叶::袁去华::行思坐忆。知他是、怎生过日。烦恼无、千万亿。诮将做饭吃。旧日轻怜痛惜。却如今、怨深恨极。
金蕉叶::袁去华::江枫半赤。雨初晴、雁空绀碧。爱篱落、黄花秀色。带零露旋摘。向晚西风淡日。发萧萧、任从帽侧。
金蕉叶::袁去华::沈烟篆曲。可庭轩、翠梧荫绿。挂晚景、寒林数幅。对冰盘莹玉。印枕娇红透肉。眼偷垂、睡犹未足。
清平乐::袁去华::嫩凉新霁。明月光如洗。长笛一声烟际起。人在危楼独倚。夜深风露娟娟。抱琴谁和流泉。只有乘鸾仙子，见人愁绝无眠。
清平乐::袁去华::春愁错莫。风定花犹落。斗草踏青闲过却。乳燕鸣鸠自乐。行人江北江南。满庭萱草毵毵。且恁亡忧可矣，只他怎解宜男。
清平乐::袁去华::移商换羽。花底流莺语。唱彻秦娥君且住。肠断能消几许。劝觥斜注微波。真情著在谁那。只怕如今归去，酒醒无奈愁何。
清平乐::袁去华::长条依旧。不似章台柳。见客入来和笑走。腻脸羞红欲透。桃花流水茫茫。归来愁杀刘郎。尽做风情减尽，也应未怕颠狂。
清平乐::袁去华::春衫袖窄。烛底横波溢。困倚屏风无气力。故故停歌驻拍。夜深满劝金杯。曲中偷送情来。归去十分准拟，今宵梦里阳台。
清平乐::袁去华::争妍占早。只有梅同调。紫晕丁香青盖小。比似横枝更好。日烘锦被熏香。老夫恼得颠狂。把酒花前一笑，醉乡别有风光。
柳梢青::袁去华::草底虫吟。烟横水际，月澹松阴。荷近香浓，竹深凉早，销尽烦襟。发稀浑不胜簪，更客里、吴霜暗侵。富贵功名，本来无意，何况如今。
柳梢青::袁去华::白鹭洲前，乌衣巷口，江上城郭。万古豪华，六朝兴废，潮生潮落。信流一叶飘泊。叹问米、东游计错。老眼昏花，吴山何处，孤云天角。
柳梢青::袁去华::天接沧浪。晴虹垂饮，千步修梁。万顷玻璃，洞庭之外，纯浸斜阳。西风劝我持觞。况高栋、层轩自凉。饮罢不知，此身归处，独咏苍茫。
柳梢青::袁去华::一水萦回。参天古木，夹岸苍崖。三十三年，客星堂上，几度曾来。眼看变化云雷。分白首、烟波放怀。细细平章，钓台毕竟，高似云台。
菩萨蛮::袁去华::流苏宝帐沈烟馥。寒林小景银屏曲。睡起鬓云松。日高花影重。沈吟思昨梦。闲抱琵琶弄。破拨错成声。春愁著莫人。
菩萨蛮::袁去华::重湖草木威名熟。儿童犹唱平郴曲。宴寝静。恩波湘水深。举头天尺五。稳步烟霄去。三柱黑头公。朔庭谈笑空。
菩萨蛮::袁去华::木犀开遍芙蓉老。东篱独占秋光好。还记笑春风。新妆相映红。莫嫌彭泽令。不似刘郎韵。把酒赋新诗。花前知是谁。
菩萨蛮::袁去华::西风送雨鸣庭树。嫩寒先到孤眠处。愁极梦频惊。马嘶天渐明。千林枫叶赤。寒事催刀尺。树杪又斜阳。迢迢归路长。
思佳客::袁去华::把酒听歌始此回。流莺花底语徘徊。神仙也许人间见，腔调新翻辇下来。银烛，玉山颓。
思佳客::袁去华::飞燕双双掌上身。花光纷艳晚妆新。纤腰妙舞萦回雪，皓齿清歌遏住云。欢卜夜，座添春。
思佳客::袁去华::宝阁珠宫夜未央。嫌迟怕晚不成妆。乞求乌鹊填河汉，已早玉绳低建章。笼月烛，闭云房。
浣溪沙::袁去华::庭下丛萱翠欲流。梁间双燕语相酬。日长帘底篆烟留。金勒去遥芳草歇，玉箫吹罢紫兰秋。一年春事只供愁。
浣溪沙::袁去华::玉骨冰肌比似谁。淡妆浅笑总相宜。一枝清绝照涟漪。客意无聊花亦老，风烟错莫雨垂垂。溪边立马断肠时。
浣溪沙::袁去华::一夕高唐梦里狂。云情雨意两茫茫。袖间依约去年香。乳燕鸣鸠闲院落，垂杨芳草小池塘。墙梢冉冉又斜阳。
山花子::袁去华::雾阁云窗别有天。丰肌秀骨净娟娟。独立含情羞不语，总妖妍。
蝶恋花::袁去华::细雨斜风催日暮。一梦华胥，记得惊人句。雾阁云窗歌舞处。翠峰青嶂无重数。解佩江头元有路。流水茫茫，尽日无人渡。一点相思愁万缕。几时却跨青鸾去。
蝶恋花::袁去华::十二峰前朝复暮。空忆兰台，公子高唐句。断雨残云无觅处。古来离合归冥数。咫尺明河无限路。牛女佳期，犹解年年渡。细写罗笺情缕缕。雁飞不到谁将去。
惜分飞::袁去华::平日悲秋今已老。细看秋光自好。风紧寒生早。漫将短发还吹帽。寂寞东篱人不到。只有渊明醉倒。一笑留残照。世间万事蝇头小。
惜分飞::袁去华::雨过残阳明远树。树底鸣蝉无数。临水人家住。靠西便入江南路。曲径通幽深几许。翠竹短窗无暑。小立凭肩语。个中曾是孤眠处。
鹊桥仙::袁去华::明眸皓齿，丰肌秀骨，浑是揉花碎玉。十分心事有谁知，暗恼得、愁红怨绿。残云断雨，不期而会，也要天来大福。若还虚度可怜宵，便做下、来生不足。
鹊桥仙::袁去华::牛郎织女，因缘不断，结下生生世世。人言恩爱久长难，又不道、如今几岁。眼穿肠断，一年今夜，且做不期而会。三杯酒罢闭云房，管上得、床儿同睡。
诉衷情::袁去华::荷花风细竹娟娟。新浴晚凉天。钩帘坐期素月，相对理朱弦。歌扇底，舞裙边。旧因缘。憎模样，别没包弹，只欠心坚。
诉衷情::袁去华::晓来犹自雨冥冥。投晚却能晴。娥为谁著意，洗得十分明。人自老，兔长生。酒徐倾。杯行到手，休更推辞，转眼参横。
相思引::袁去华::皓齿清歌绝代音。眼波斜处寄情深。东风吹散，云雨杳难寻。
相思引::袁去华::晓监燕脂拂紫绵。未梳掠髻云偏。日高人静，沈水袅残烟。
点绛唇::袁去华::楼槛凌风，四边浑是青山绕。水空相照。天末归帆小。家在江南，三径都荒了。何时到。暗尘扑帽。应被渊明笑。
点绛唇::袁去华::徙倚虚檐，柳阴疏处看飞鸟。水平池沼。云影闲相照。点翰舒笺，字密蝇头小。还揉了。路长山杳。寄得愁多少。
减字木兰花::袁去华::微红嫩白。照水横枝初摘索。一梦扬州。客里相逢无限愁。黄昏院落。细细清香无处著。觅句持觞。鬓点吴霜不碍狂。
减字木兰花::袁去华::灯前初见。冰玉玲珑惊眼眩。艳溢香繁。绝胜溪边月下看。铅华尽洗。只有檀唇红不退。倾坐精神。全似当时一个人。
归字谣::袁去华::归。
归字谣::袁去华::归。
玉团儿::袁去华::吴江渺渺疑天接。独著我、扁舟一叶。步袜凌波，芙蓉仙子，绿盖红颊。登临正要诗弹压。
青山远::袁去华::花竹亭轩。曲径通幽小洞天。翠帏苒苒隔轻烟。锁婵娟。画图初试春风面，消得东君著意怜。
玉楼春::袁去华::垂鬟初学窥门户。妙舞妍歌俱独步。引成密约笑言间，认得真情离别处。潘郎两鬓今如许。
踏莎行::袁去华::醉拈黄花，笑持白羽。秋江绿涨迷平楚。燕鸿曾寄去年书，汉皋不记来时路。天际归舟，云中烟树。兰成憔悴愁难赋。香囊钿合忍重看，风裳水佩寻无处。
南柯子・南歌子::袁去华::秋晚霜初肃，江寒雾未收。西风吹老白苹洲。长笛一声、谁在水边楼。带绿枨新破，真醇酒旋。
虞美人::袁去华::娟娟缺月梧桐影。云度银潢静。夜深檐隙下微凉。醒尽酒魂何处、藕花香。鹊桥初会明星上。执手还惆怅。莫嗟相见动经年。犹胜人间一别、便终天。
忆秦娥::袁去华::月照席。不知天上今何夕。今何夕。鹊桥初就，玉绳低侧。暂时不见犹寻觅。那堪更作经年隔。经年隔。许多良夜，怎生闲得。
长相思::袁去华::荷花香。竹风凉。万动声沈更点长。荧荧月半床。好思量。恶凄惶。独立西厢花拂墙。如今空断肠。
东坡引::袁去华::陇头梅半吐。江南岁将暮。闲窗尽日将愁度。黄昏愁更苦。归期望断，双鱼尺素。念嘶骑、今到何处。
如梦令::朱雍::池上数枝开遍。临水幽香清浅。楼上欲黄昏，吹彻一声晴管。零乱。零乱。衣上残英都满。
生查子::朱雍::帘栊月上时，寂寞东风里。又是立黄昏，梅影临窗绮。玉梅清夜寒，梦断还无寐。晓角一声残，吹彻人千里。
点绛唇::朱雍::轻艳盈盈，相逢曾向寒溪路。惜飘零处。无计禁春雨。素影参差，人在琼城步。危阑暮。年光催度。特地香风住。
浣溪沙::朱雍::残日凭阑目断霞。寒林人静每归鸦。小梅春早压群花。一槛风声清玉管，数枝月影到窗纱。隔帘时度暗香些。
谒金门::朱雍::春太早。十二玉楼初晓。半额试妆深院悄。相逢何草草。临水幽香缥缈。彷佛淡妆窥照。恰值日边人未到。纷纷萦古道。
好事近::朱雍::春事为谁来，枝上半留残雪。恰近小园香径，对霜林寒月。危阑凄断笛声长，吹到偏呜咽。最好短亭归路，有行人先折。
清平乐::朱雍::雪开瑶径。素蕊迎春影。楼上玉声三弄定。无奈幽香翻阵。凌晨不事铅华。化工却付春花。流水残阳江上，清随月色低斜。
忆秦娥::朱雍::风萧萧。驿亭春信期春潮。期春潮。黄昏浮动，谁在江皋。碧云冉冉横溪桥。琼车未至馀香飘。馀香飘。一帘疏影，月在花梢。
亭前柳::朱雍::拜月南楼上，面婵娟、恰对新妆。谁凭阑干处，笛声长。追往事，遍凄凉。看素质、临风消瘦尽，粉痕轻、依旧真香。
亭前柳::朱雍::伫立东风里，放纤手、净试梅妆。眉晕轻轻画，远山长。添新恨，更凄凉。尝忆得、驿亭人别後，寻春去、尽是幽香。
亭前柳::朱雍::养就玄霜圃，问东君、曾放瑶英。回首蓝桥路，遍琼城。横斜影，照人明。飘香信、玉溪仙佩晚，同新月、步入西清。
十二时慢::朱雍::粉痕轻、谢池泛玉，波暖琉璃初暖。睹靓芳、尘冥春浦，水曲漪生遥岸。麝气柔、云容影淡，正日边寒浅。闲院寂，幽管声中，万感并生，心事曾陪琼宴。春暗南枝依旧，但得当时缱绻。
塞孤::朱雍::雪江明，练静波声歇。玉浦梅英初发。隐隐瑶林堪乍别。琼路冷，云阶滑。寒枝晚、已黄昏，铺碎影、留新月。向亭皋、一任风冽。歌起郢曲时，目断秦城阙。远道冰车清彻。追念酥妆凝望切。淡伫迎佳节。
八声甘州::朱雍::听漏永，洗银林、梅英半寒收。正蟾辉舒粉，云容缕色，切近妆楼。人在东风伫立，悄悄独凝眸。多少横斜影，萦绕江流。只有清香暗度，堕髻簪珥玉，曾赋清游。认瑶车冰辙，佳致肯延留。
迷神引::朱雍::白玉楼高云光绕。望极新蟾同照。前村暮雪，霁梅林道。涧风平，波声渺。喜登眺。疏影寒枝颤，太春早。临水凝清浅，靓妆巧。瘦体伤离，向此萦怀抱。觉璧华轻，冰痕小。倦听塞管，转呜咽，令人老。素光回，长亭静，无尘到。
瑶台第一层::朱雍::西母池边宴罢，赠南真、步玉霄。绪风和扇，冰华发秀，雪质孤高。汉陂澄练影，问是谁、独立江皋。便凝望，认壶中圭璧，天上琼瑶。清标。曾陪胜赏，坐忘愁解使尘销。况双成、与乳丹点染，都付香梢。寿妆酥冷，郢韵佩举，麝卷云绡。
西平乐::朱雍::夜色娟娟皎月，梅玉供春绪。不使铅华点缀，超出精神淡伫。休妒残英如雨。清香眷恋，只恐随风满路。散无数。江亭暮。鸣佩语。正值忽忽乍别，天远瑶池缟毂，好趁飞琼去。忍孤负、瑶台伴侣。琼肌瘦尽，庾岭零落，空怅望、动情处。
梅花引::朱雍::梅亭别。梅亭别。梅亭回首都如雪。粉融融。月。月上小车，归去小楼空。当时曾傅新妆薄。而今一任花零落。朝随风。朝随风。竹外孤根，犹与幽径通。长相忆。无消息。庾岭沈沈云暗碧。玉痕惊。对离情。无奈水遥天阔、隔琼城。年来素袂香不灭。此心无限凭谁说。夜绵绵。
笛家弄・笛家::朱雍::质仙姿，缟袂清格，天然疏秀。静轩烟锁黄昏後。影瘦零乱，艳冷珑璁，雪肌莹暖，冰枝萦绣。更赋风流，几番攀赠，细拈香盈手。与东君、叙暌远，脉脉两情有旧。立久。阆苑凝夕，瑶窗淡月，百寻芳，醉玉谈群，千锺酹酒。向此，是处难忘瘦花，送远何劳垂柳。
玉女摇仙佩::朱雍::灰飞谷，佩解江干，庾岭寒轻梅瘦。水面吞蟾，山光暗斗。物色盈枝依旧。凭暖危阑久。有清香旖旎，却沾襟袖。赋情□、窥人艳冷，更是殷勤，忍重回首。谁知道，春归院落，缤纷雪飞鸳。须谢化机爱惜，碎璧铺酥，肯把飞英。念念瑶珂，乘飙烟浦，送别犹携纤手。馥郁盈芳酒。临妆罢、一点眉峰伤皱。又只恐、□收梦断，管凄风怨，晓催银漏。
鹧鸪天::晁公武::笑擘黄柑酒半醒。玉壶金斗夜生冰。开窗尽见千山雪，雪未消时月正明。兰烬短，麝煤轻。画楼钟鼓已三更。倚栏谁唱清真曲，人与梅花一样清。
少年游::林仰::霁霞散晓月犹明。疏木挂残星。山径人稀，翠萝深处，啼鸟两三声。
虞美人::邵伯雍::玉壶满插梅梢瘦。帘幕轻寒透。从今春恨满天涯。月下几枝疏影、透窗纱。锦城咫尺如千里。乍别难成寐。孤眠半晌断人肠。夜静分明全似、那人香。
念奴娇::黄中辅::炎精中否，叹人材委靡，都无英物。胡马长驱三犯阙，谁作长城坚壁。万国奔腾，两宫幽陷，此恨何时雪。草庐三顾，岂无高卧贤杰。天意眷我中兴，吾皇神武，踵曾孙周发。河海封疆俱效顺，狂虏何劳灰灭。翠羽南巡，叩阍无路，徒有冲冠发。孤忠耿耿，剑冷浸秋月。
满庭芳::黄中辅::快磨三尺剑，欲斩佞臣头。
瑞鹤仙::郑闻::醉归来，不悟人间天上，云雨难寻旧迹。但馀香、暗著罗衾，怎生忘得。
鹊桥仙::刘望之::只应将巧畀人间，定却向、人间乞取。
如梦令::刘望之::休絮。休絮。我自明朝归去。
好事近::程大昌::岁岁做生朝，只是儿孙捧酒。今岁丝纶茶药，有使人双授。圣君作事与天通，道有便真有。老去不能宣力，只民编分寿。
好事近::程大昌::我里比侨居，不欠山青水绿。只恨风冲雁序，使分飞隈澳。只今一苇视苕溪，见天伦雍睦。此去春浓絮起，应翻成新曲。
好事近::程大昌::自涉希寿来，疑道无多岁月。昨夜风吹好梦，报前途康吉。石桥坚壮跨黄河，不用资舟楫。管取身心安泰，阅椿龄千百。
减字木兰花::程大昌::桑弧标吉。做了生朝逾七十。子又生孙。阶砌芝兰欲满门。今年定好。春腊之交诞婴少。玉烛气中。寿富康宁四序同。
念奴娇::程大昌::海角怀人，长误喜、籁籁敲帘风竹。命驾翩然，谁信道、不怕溪山回曲。榻拂凝尘，香笼清宴，尘柄从挥玉。好音闻耳，慰心何啻跫足。犹记一桂专秋，创开殊选，倒峡馀词力。往事茫茫十换岁，却共天涯。已分成翁，翘观赐带，上拥通仙录。休贪泉石，贤台闻用金筑。
南歌子::程大昌::每月冰轮转，常疑桂影摇。封姨特地借今宵。万水一规光景、湛寒瑶。圆处应无恨，君胡不自聊。谁家隐隐度晴箫。莫是素娥仙玉、会丛霄。
南歌子::程大昌::才出沧溟底，旋明紫岫腰。玉光漫漫涌层潮。上有乘流海贾、卧吹箫。更上云台望，翻牵旅思遥。我生何许著箪瓢。却向天涯起舞、影萧萧。
南歌子::程大昌::韵致撩诗客，风流出酒家。长绳为驻日车斜。且向春香玉色、占生涯。细按歌珠串，从宝髻鸦。花应笑我鬓双华。偏向西阶吹馥、侑流霞。
点绛唇::程大昌::春草池塘，茸茸短碧通芳信。更饶华润。不解膏霜鬓。池上诗翁，别带超遥韵。阳和进。香苞翠晕。物物皆沾分。
万年欢::程大昌::老钝迂疏，尽世间乐事，不不觑。痴向韦编，根究卦爻来处。浑沌包中天地。谢东家、从头指示。便和那、八八机关，并将匙钥分付。行年数、六十四。把一年一卦，恰好相拟。妙道生生，既济还存未济。身原河图比似。
水调歌头::程大昌::坐上羽觞，水际洧衣褰。适兹胜赏，风轻云薄有情天。不用船舷悲唱，真俯阑干小海，乐事可忘年。莫向歌珠里，却叹鬓霜鲜。送朝潮，迎夕汐，思茫然。知他禊饮，此地过了几千千。既有相催春夏，自解转成今古，谁後更谁前。堪笑兴怀客，不似咏归川。
水调歌头::程大昌::红树迎风舞，彷佛采衣褰。云容应为，虞侍分付（下缺）。
汉宫春::曹冠::一品天香。似蕊真仙质，宫额新妆。先春为传信息，压尽群芳。化工著意，赋阳和、欺雪凌霜。应自负，孤标介洁，岁寒独友松篁。因念广平曾赋，爱浮香胧月，疏影横窗。真堪玉堂对赏，琼苑依光。
凤栖梧・蝶恋花::曹冠::魏紫姚黄凝晓露。国艳天然，造物偏锺赋。独占风光三月暮。声名都压花无数。蜂蝶寻香随杖屦。莺声，似劝游人住。
凤栖梧・蝶恋花::曹冠::桂棹悠悠分浪稳。烟幕层峦，绿水连天远。赢得锦襄诗句满。兴来豪饮挥金碗。飞絮撩人花照眼。天阔风微，燕外晴丝卷。
凤栖梧・蝶恋花::曹冠::昨夜西畴新足雨。玉露金飙，著意鏖残暑。画阁登临凝望处。馀霞晚照明烟浦。闲是闲非知几许。物换星移，风景都如故。
凤栖梧・蝶恋花::曹冠::桃杏争妍韶景媚。雨霁烟轻，山色蓝翠。绿竹青松依涧水。了无一点尘埃气。忙里偷闲真得计。乘兴携壶，文饮欣同志。
夏初临::曹冠::琴拂虞薰，月裁班扇，麦秋槐夏清和。笋变琅，绛榴细蹙香罗。绿云初展圆荷。见金鳞、戏跃清波。山丹舒艳，葵花映日，萱草成窠。浮云富贵，出处无心，好天风月，如意偏多。功名事业，壮怀岜肯蹉跎。待拥雕戈。
夏初临::曹冠::水榭风台，竹轩梅径，双溪新创名园。极目遐观，碧岭敛散瑶烟。柳塘风皱清涟。烂红云、花岛争妍。艳妆佳丽，相携笑歌，学弄秋千。遨头多暇，命友寻芳，赏心行乐，物态熙然。偎香拾翠，雅宜飞盖联翩。满劝金船。
夏初临::曹冠::翠入烟岚，绿铺槐幄，薰风初扇微和。茂樾扶疏，绛榴花映庭柯。瀑泉飞下层坡。间新篁、夹迳青莎。良辰佳景，登临隽游，清兴何多。流觞高会，不减兰亭，感怀书事，聊寄吟哦。升沈变化，任它造物如何。蹑磴攀萝。
风入松::曹冠::瑶烟敛散媚晴空。云淡奇峰。澄江金斗平波面，扁舟载、蓑笠渔翁。仿佛辋川图上，依稀苕溪中。舂锄掠水浪花重。飞傍芦丛。绮霞斜映征鸿影，供吟毫、佳景无穷。顿起骑鲸游兴，泠然欲御清风。
霜天晓角::曹冠::小雨。轻烟舞曳风。林椒高低疏密，依浅濑、媚遥峰。浴鹭水溶溶。
霜天晓角::曹冠::浦溆凝烟。谁家女采莲。手拈荷花微笑，传雅令、侑清欢。擘叶劝金船。
霜天晓角::曹冠::水亭清绝。拥翠环林樾。湘簟宾筵乘兴，玉壶酒、漾冰雪。宝兽沈烟。
喜朝天・踏莎行::曹冠::绣水雕栏，绮霞邃宇。薰风飒至清无暑。花间休唱遏云歌，枝头且听娇莺语。景物撩人，悠然得句。
喜朝天・踏莎行::曹冠::翠老红稀，歌慵笑懒。溟烟雨秋千院。芹泥带湿燕双飞，杜鹃啼诉芳心怨。座客分题，传觞迭劝。
浣溪沙::曹冠::翠带千条蘸碧流。多情不解系行舟。章台惜别恨悠悠。湿雨伤春眉黛敛，倚风无力舞腰柔。丝丝烟缕织离愁。
浣溪沙::曹冠::槐柳风微轩槛凉。芙蕖绿叶映池光。几多飞盖拥红妆。泉试云龙花乳泛，袖笼宝鼎水沈香。绞楸戏战赌霞觞。
浣溪沙::曹冠::雁字鳞差印碧空。淡云萦缕媚遥峰。悠扬舒卷逐西风。烟锁绿杨深院静，花前寓意劝金锺。凤箫一曲月明中。
朝中措::曹冠::春芽北苑小方圭。碾畔玉尘飞。金箸春葱击拂，花瓷雪乳珍奇。
朝中措::曹冠::更阑月影转瑶台。歌舞下香阶。洞府归云缥缈，主宾清兴徘徊。
念奴娇::曹冠::蜀川三峡，有高唐奇观，神仙幽处。巨石岩临积水，波浪轰天声怒。十二灵峰，云阶月地，中有巫山女。须臾变化，阳台朝暮云雨。堪笑楚国怀襄，分当严父子，胡然无度。幻梦俱迷，应感逢魑魅，虚言冥遇。仙女耻求媒，况神清直，岂可轻诬污。逢君之恶，鄙哉宋玉词赋。
念奴娇::曹冠::金飚替暑，觉庭梧湘簟，凉生秋意。玉露宵零仙掌洁，云卷碧天如水。银汉波澄，蟾光练静，依约山横翠。清商佳景，笑它宋玉憔悴。堪笑利锁名缰，向蜗牛角上，所争何事。四者难并人易老，惟有修真得计。荣悴循环，功名由命，达观明深旨。桂花同赏，莫辞通夕欢醉。
念奴娇::曹冠::天津仙客，话平蔡、曾把龙锺调戏。茅舍云林方隐迹，日日琴樽适意。鹏激天池，扶摇未便，尚敛摩云翅。经纶万卷，个中真负豪气。喜遇良友知心，登临酬唱，堪作词林瑞。况是韶华将近也，待约连宵春醉。对客挥毫，如虹浩饮，争涌如泉思。同寅他日，誓坚忠义相济。
念奴娇::曹冠::碧天如水，湛银潢清浅，金波澄澈。疑是娥将宝鉴，高挂广寒宫阙。林叶吟秋，帘栊如画，丹桂香风发。年年今夕，庾楼此兴清绝。因念重折高枝，壮心犹郁，已觉生华发。好向林泉招隐处，时讲清游真率。乘兴歌欢，熙然朝野，何日非佳节。百杯千首，醉吟长对风月。
西江月::曹冠::仙掌初零玉露，清商乍肃金飚。回环高阁桂香飘。元自广寒移到。绛蜡银蟾辉映，纶巾鹤氅逍遥。赏心乐事醉良宵。赢取开怀吟啸。
西江月::曹冠::秋霁娥二八，寒光逼散浮云。小山丛桂吐清芬。犹带蟾宫风韵。因念两登仙籍，恩沾雨露方新。汝今妙岁已能文。早折高枝荣奋。
西江月::曹冠::一派弯溪曲港，两山松干柽萝。寻幽乘兴泛烟波。时见白鸥飞过。炫日浪纹金影，连云岸草青莎。陶然一醉养天和。解意歌莺劝我。
水调歌头::曹冠::我本方壶客，飘逸离凡尘。胸中万卷，谈笑挥翰墨通神。不慕巢由隐迹，不羡皋夔功业，出处两无心。坦荡灵台净，廛隐胜云林。念生平，喜旷达，事幽寻。登临舒啸，惟有风月是知音。雅爱金华仙洞，一派苍崖飞瀑，四序景常新。遐想赤松子，来为醒冲襟。
水调歌头::曹冠::造物巧锺赋，新腊报花期。江梅清瘦，只是洁白逞芳姿。我欲超群绝类，故学仙家繁杏，艳映横枝。朱粉腻香脸，酒晕著冰肌。玉堂里，山驿畔，最希奇。谁将绛蜡笼玉，香雪染胭脂。好向歌台舞榭，斗取红妆娇面，偎倚韵偏宜。羌管莫吹动，风月正相知。
水调歌头::曹冠::游燕赏潭洞，舒啸对云峰。瀑泉飞下银汉，一水净涵空。前度刘郎诗句，祗咏丹青摹写，佳境未亲逢。争似我吟赏，携酒屡从容。濯尘缨，挥羽扇，快薰风。因思往古游者，清兴与今同。泉石因人轻重，岘首名传千古，登览赖羊公。陵谷有迁变，勋烈耀无穷。
鹧鸪天::曹冠::我昔蓬莱侍列仙。梦游方悟绊尘缘。青春放浪迷诗酒，黄卷优游对圣贤。嘲水石，咏云烟。乘风欲往思泠然。要知昨夜方壶景，只在芸斋杖屦前。
好事近::曹冠::蟾苑桂飘香，雅称娥珍惜。吹下一丛仙种，伴秋光岑寂。金风玉露嫩凉天，造化有消息。醉赏绿云金粟，媚枝头月色。
好事近::曹冠::商素肃金飚，吹帽又逢佳节。乘兴登临舒啸，玩云林清绝。高歌横剑志平戎，酒量与天阔。更待醉归开宴，赏东篱明月。
好事近::曹冠::良月戒微寒，清夜祥烟馥郁。来报天庭喜事，现灯花金粟。芝书奎画下层霄，宣召想来促。它日玉堂挥翰，赐金莲花烛。
兰陵王::曹冠::晚云碧。松飞泉翠滴。双鱼畔、疑是永和，曲水流觞旧风物。波光映山色。时见轻鸥出没。壶天邃，修竹翠阴，虚籁吟风更幽寂。登临兴何极。上烟际危亭，彩笔题石。山中猿鹤应相识。对远景舒啸，壮怀豪逸。刘郎何在玩石刻。感往事陈迹。还忆。少年日。帅旗鼓文场，轩冕京国。如今老大机心息。
宴桃源・如梦令::曹冠::西湖避暑棹扁舟。忘机狎白鸥。荷香十里供瀛洲。山光翠欲流。歌浩浩，思悠悠。诗成兴未休。
宴桃源・如梦令::曹冠::廉纤小雨养花天。池光映远山。蕙兰风暖正暄妍。归梁燕翼偏。芳草碧，绿波涟。良辰近禁烟。
惜芳菲・惜分飞::曹冠::寓意登临诗与酒。豪气直冲牛斗。挥翰风雷吼。我生嗟在东坡後。流水高山琴静奏。莫笑知音未偶。
江神子・江城子::曹冠::雨馀乾鹊报新晴。晓风清。听莺声。飞盖南园，游赏赋闲情。麦垅黄云堆万顷，收刈处，有人耕。淙漱玉涧泉鸣。翠峰横。碧云凝。
蓦山溪::曹冠::年年九日，萸菊登高宴。今岁旅新丰，听征雁、吟蛩幽怨。行行游赏，邂逅得诗人，呼斗酒，发清吟，豪气凌霄汉。穷通默定，志士那兴叹。寓意醉乡游，且赢得、开怀萧散。功名外物，何必累冲襟，炼丹井，叱羊山，寻个修真伴。
蓦山溪::曹冠::鉴湖千顷，四序风光好。拨棹皱涟漪，极目处、青山缭绕。微茫烟霭，鸥鹭点菰蒲，云帆过，钓舟横，俱被劳生扰。知章请赐，独占心何小。风月本无私，同众乐、宁论多少。浮家泛宅，它日效陶朱，烹鲈鳜，酌松醪，吟笔千篇扫。
蓦山溪::曹冠::深秋澄霁，烟淡霜天晓。翠岘峻摩穹，有碧涧、清溪缭绕。鸣弦多暇，乘兴约登临，听水乐，玩丰碑，遐想东坡老。当年叔子，何事伤怀抱。名与此山俱，叹无闻、真成可笑。吾侪勋业，要使列云台，擒颉利，斩楼兰，混一车书道。
蓦山溪::曹冠::潮生潮落，千古长如许。吴越旧争衡，览遗迹、英雄何处。胥神忠愤，贾勇助鲸波，湍砥柱，驾鳌峰，万骑轰鼍鼓。连天雪浪，直上银河去。击楫誓中流，剑冲星、醉酣起舞。丈夫志业，当使列云台，擒颉利，斩楼兰，雪耻歼狂虏。
蓦山溪::曹冠::佳辰九，吹帽霜风峭。画阁势崔嵬，遍危阑、翠峰缭绕。茂林修竹，别是小壶天，烟霭淡，夕阳明，隐映溪光渺。匣琴流水，休恨知音少。长啸对西风，觉志气、凌云缥缈。传杯兴逸，高会继龙山，簪嫩菊，插红萸，相对年年好。
东坡引::曹冠::凉飚生玉宇。黄花晓凝露。汀苹岸蓼秋将暮。登高开宴俎。传杯兴逸，分咏得句。思戏马、长怀古。
水龙吟::曹冠::自来百卉千葩，算多有、异芬清绝。此花独赋，天然标致，於中超越。月脸妆匀，碧琼枝瘦，真仙风骨。向严寒雪里，千林冻损，锺和气、先春发。信是芳姿高洁。肯趋陪、游蜂戏蝶。玉堂静处，竹梢斜亚，凝烟媚月。一任严城上，单于奏、角声凄切。待芳心结实，和羹鼎鼐，收功须别。
满江红::曹冠::味道韬光，伴耕钓、城南涧曲。吾不羡、炼丹金井，访仙王屋。清洁无瑕通隐显，满堂岂肯贪金玉。向北窗、高卧水风凉，槐阴绿。闲自赏，东篱菊。偏喜种，幽居竹。信巍然良贵，有荣无辱。外物随缘姑泛应，无心仕止常知足。喜圣时、协气屡丰年，西畴熟。
满江红::曹冠::日暖烟轻，竹梢映、花阴凌乱。微风皱、池光青碧，绿杨垂岸。艳杏墙头红粉媚，幽兰砌下飘香暖。称邀宾、明日去寻芳，频欢宴。光景速，浑如箭。醉梦里，春强半。且花前莫厌，玉杯频劝。一枕游仙方警悟，浮名自笑犹萦绊。醉挥毫、付与雪儿歌，娇莺啭。
桂飘香::曹冠::律应清商，嫩凉生、金风乍飘林叶。玉兔腾精，光浸楼台，宛似广寒宫阙。远山横翠烟霏敛，鹊枝绕、蛩声凄切。气萧爽，一年好处，桂花时节。香压群芳妙绝。记蟾窟高枝，两曾攀折。思报君亲，何事壮怀犹郁。
喜迁莺::曹冠::艳阳时序。向祓禊芳辰，登临仙府。碧水澄虚，修篁耸翠，夹径蕙兰香吐。春晚巧莺声碎，风卷飞红无数。凝望处，见桑村麦陇，竹溪烟浦。欢聚。须信道，游宦东西，易得成离阻。北海开尊，东山乘兴，四乐偷闲赢取。棋战新来常胜，诗瘦只因吟苦。心湛静，笑白云多事，等闲为雨。
八六子::曹冠::晚秋时。碧天澄爽，云何宋玉兴悲。对美景良辰乐事，采萸簪菊登临，共上翠微。堪嗟乌兔如飞。秉烛欢游须屡，传杯到手休辞。念戏马台存，隽游安在，且开怀抱，听歌金缕，从教下客疏狂落帽，也胜龌龊东篱。
木兰花慢::曹冠::念行藏在道，仕宦岂为谋身。自谤起营蝇，东山高卧，北海开尊。荣枯置之度外，得饶人处，谩也饶人。须信吾躬道义，巍然良贵中存。浮名。蜗角是非蚊。过耳总休论。且啸傲幽居，清风皓月，光景常新。
柳梢青::曹冠::湖岸千峰。嵌岩隐映，绿竹青松。古寺东西，楼台上下，烟雾溟。波光万顷溶溶。人面与、荷花共红。拨棹归欤，一天明月，十里香风。
哨遍::曹冠::壬戍孟秋，苏子夜游，赤壁舟轻漾。观水光、弥渺接遥天，月出於东山之上。与客同，清欢扣舷歌咏，开怀饮酒情酣畅。如羽化登仙，乘风独立，飘然遗世高尚。客吹箫、音韵远悠扬。怨慕舞潜蛟、动凄凉。自古英雄，孟德周郎。旧踪可想。噫，水与月兮，逝者如斯曷尝往。变化如一瞬，盈虚兮、莫消长。自不变而观，物我无尽，何须感物兴悲怅。夫天地之间，物各有主，惟同风月清赏。念江山美景岂可量。吾与子、乐之兴徜徉。听江渚、樵歌渔唱。
小重山::曹冠::风池荷雨盖翻。明珠千万颗，碎仍圆。龟鱼浮戏皱清涟。翠光映，垂柳幂瑶烟。幽兴寓薰弦。俗尘飞不到，小壶天。
满庭芳::曹冠::榴艳喷红，槐阴凝绿，薰风初扇微凉。新荷舒盖，翠色映波光。时见金鳞戏跃，听莺声、巧啭垂杨。谁知我，身闲无累，对景自襄羊。南堂。清昼永，瑶琴横膝，芸帙披香。负气冲牛斗，操凛冰霜。吟笔通神掣电，乘高兴、鲸吸飞觞。情何憾，君亲未报，功业志难忘。
卜算子::曹冠::午枕梦游仙，身到蓬莱境。何事莺声啭绿杨，刚把人惊醒。乘兴对琴尊，寄傲吟光景。绕舍清阴映远岑，香篆槐堂静。
粉蝶儿::曹冠::绕舍清阴，还是暮春天气。遍苍苔、乱红堆砌。问留春不住，春怎知人意。最关情，云杪杜鹃声碎。休怨春归，四时有花堪醉。渐红莲、艳妆依水。
临江仙::曹冠::三洞烟霞多胜致，壶中别有登临。白鸥飞处晚云深。群峰罗户牖，空翠入衣襟。分得双溪楼上景，四时佳趣供吟。浩歌鲸饮酒频斟。莺花休恨别，风月是知音。
浪淘沙::曹冠::清介百无求。民瘼怀忧。席珍藏器效前修。自负平戎经国略，壮气横秋。二纪叹淹留。寻壑经丘。醉吟适意且遨游。致主丹心犹未老，天意知不。
定风波::曹冠::万个琅筛日影，两堤杨柳蘸涟漪。鸣鸟一声林愈静。吟兴。未曾移步已成诗。旋汲清湘烹建茗，时寻野果劝金卮。况有良朋谈妙理。
青玉案::曹冠::烟村茂樾湾溪畔。似远景、摹轻练。细草平沙骑款段。渔翁乃，却惊鸥鹭，飞起澄波面。班荆对饮垂杨岸。枝上莺歌如解劝。
使牛子::曹冠::晚天雨霁横雌霓。帘卷一轩月色。纹簟坐苔茵，乘兴高歌饮琼液。翠瓜冷浸冰壶碧。
望海潮::曹冠::会稽藩镇，舟车都会，槐庭燕寝凝香。禹穴旧踪，兰亭胜致，千岩万壑生光。舆颂美龚黄。庆慈闱戏彩，眉寿而康。寓兴西园，月台风榭赏群芳。
玉蝴蝶::葛郯::忆昨苕溪，惯弄五亭月笛，四水烟蓑。何事毗檀门外，马驻长坡。野花中、乱红杳霭，小桥外、叠翠嵯峨。且颜酡。但存长袖，舞倒婆娑。云何。主盟惠政，春行五马，月皎千波。赢得宾僚，听隔墙、无事高歌。帐烟寒、瑞麟影坠，帘雾细、宝鸭香多。
念奴娇::葛郯::冯夷微怒，被鲛人水府，织成绡。何处飞来双白鹭，点破一溪寒玉。岸柳烟迷，海棠酒困，赢得春眠足。凭栏搔首，为谁消遣愁目。遥想居士床头，竹渠新雨，溜瓮中春。不惜千锺为客寿，倒卧南山新绿。晚月催归，春风留住，费尽纱笼烛。恍疑仙洞，梦游天柱林屋。
念奴娇::葛郯::阳关西路，看垂阳客舍，嫩浮波。宝马嘶风人渐远，隐隐歌声戛玉。踏遍春山，归来高卧，笑濯沧浪足。孤鸿天际，断霞摇曳心目。香露飞入壶中，仙家九酝，酿百家。一朵巫阳休怅望，且看家山眉绿。歌罢风生，舞馀花颤，凤髓飘红烛。瑶台月冷，夜归斗挂银屋。
洞仙歌::葛郯::楼十二，无限神仙侣。紫绂丹麾彩鸾驭。步虚声杳霭，碧落天高，微云淡，点破瑶阶白露。暗香来水阁，冰簟纱厨，一枕风轻自无暑。更上水精帘，斗挂阑干，银河浅、天孙将渡。终不如、归去在苕川，看千顷菰蒲，乱鸣秋雨。
洞仙歌::葛郯::藐姑仙子，天外谁为侣。八极浮游气为驭。看朝餐沆瀣，暮饮醍醐，瑶台冷，吹落九天风露。翠空云幕净，宝鉴无尘，碧树秋来暗消暑。残夜水明楼，影落寒溪，行人起、沙头唤渡。任角声、吹落小梅花，梦不到渔翁，一蓑烟雨。
满庭霜・满庭芳::葛郯::红叶飞时，青山缺处，云横秋影斜阳。凤凰旌节，何事到吾乡。要见大江东去，寒光静、水与天长。人争看，恩袍焕锦，新惹御炉香。满城，夸盛事，两邦鼓吹，几部笙簧。看万红千翠，簇拥云裳。
满庭霜・满庭芳::葛郯::归去来兮，苕溪深处，上有苍翠千峰。月桥烟墅，家在五湖东。试觅桃花流水，鸡犬静、人迹才通。沙汀晚，一天云锦，飞下水精宫。两年，官事少，江梅雾暗，多稼云丰。把毗坛清梦，尽入诗筒。
满庭霜・满庭芳::葛郯::归去来兮，家林不远，梦魂飞绕烟峰。洞房花木，只在小池东。谁道云深无路，小桥外、一径相通。功名小，从教群蚁，鏖战大槐宫。故人，书夜到，秫田百亩，已兆年丰。把乌程烂醉，不数郫筒。
满庭霜・满庭芳::葛郯::归去来兮，心空无物，乱山不斗眉峰。夜禅久坐，窗晓日升东。已绝乘槎忘想，沧溪迥、不与河通。维摩室，从教花雨，飞舞下天空。何人，开宴豆，楚羹莼嫩，吴脍盘丰。看一声乃，落日收筒。
满江红::葛郯::家住苕西，小池映、青山一曲。翠深里、猿呼鹤应，短墙低屋。麦影离离翻翠浪，泉声НН敲寒玉。怪夜来、有蚁出糟床，新绿。和月种，南阳菊。饶云买，淇园竹。任蛮争触战，世间荣辱。两目未消凭远恨，一筇费尽登山足。便棹舟、炊火荻花中，鲈鱼熟。
满江红::葛郯::卷尽珠帘，楚天迥、阑干几曲。最好是、瑶台归路，月翻银屋。深院数枰风入座，高楼一喷云横玉。看橘林、霜浅未全黄，犹悬绿。悠然意，渊明菊。真如指，国师竹。者是非识破，都无荣辱。不管浮生如蝶梦，从教万事添蛇足。坐西、一笑八千秋，蟠桃熟。
满江红::葛郯::郢客高歌，犹未睹、阳春一曲。多应是、连城有价，藏华屋。但使章台无异意，何妨一见邯郸玉。料锦囊、随客泛东溪，凌波绿。难独唱，篱边菊。谁与咏，阶前竹。想秋光不久，又成虚辱。过雁不知蛩有恨，行夔应笑无足。愿为予、落笔走盘珠，争圆熟。
念奴娇::葛郯::年来衰懒，渐无心赏遍，目前佳趣。寂寂墙阴春荠老，不到先生鼎俎。诗卷寻医，禅林结局，酒入昏田务。山头云气，为谁来往朝暮。犹有筇杖多情，扪萝踏石，堕半岩花雨。更向葭业摇短艇，惊起飞鸿烟渚。横玉凄清，焦桐古淡，一笑忘千虑。更阑人静，此声今在何处。
念奴娇::葛郯::蓬莱一岛，卧长烟千柳，西溪幽趣。苜蓿盘中初日上，不把充俎，和月栽松，饶云买石，只此为家务。倚楹清啸，断霞斜倚天暮。闻道块磊浇胸，槎丫肝肺，动笔端风雨。壁上潇湘秋一帧，影落荻花洲渚。暗浦潮生，寒矶雪化，无复风尘虑。此时渔父，短蓑合在何处。
江神子・江城子::葛郯::亭亭鹤羽戏芝田。看群仙。起青涟。绿盖红幢，千乘去朝天。留得瑶姬清夜舞，人与月，斗婵娟。凭阑有恨不堪言。倩谁传。曲声圆。
江神子・江城子::葛郯::粼粼白水护青田。想真仙。弄清莲。十里香风，吹下碧云天。月在草堂人未寝，松竹暗，水涓涓。夜阑何事悄无言。怨空传。事难圆。
鹧鸪天::葛郯::千树家园锁旧津。谁移数点在孤村。海仙探蕊禽留影，楚客穿花蝶舞魂。桥断港，水横门。残霞零落晚烟昏。只因留住三更月，暗里香来别是春。
鹧鸪天::葛郯::万木家园雾暗津。不须踏影下前村。须知苕水云窟，自有罗浮冰雪魂。横水馆，倚楼门。参旗有约共黄昏。此中有句无人见，谁在樽前领略春。
洞仙歌::葛郯::风摇丹髻，叶翦西岩树。岁律峥嵘又如许。看千峰倒影，浮动觥船，纱窗外，万幅鲛绡斗舞。五弦弹不尽，碧落天高，隐隐孤鸿向云度。送斜红敛尽，催上蟾钩，金风细，点破瑶阶白露。任笛声、吹残一帘秋，看人□栏□，暮云高处。
洞仙歌::葛郯::橹声伊轧，影转云间树。试问扁舟在何许。正溪堂波动，沙渚苹轻，渔翁醉，隔岸蓑衣对舞。归来无一事，尊酒相逢，莫把光阴更虚度。看歌云杳霭，香雾轻盈，银河转，笑芙蓉晓露。纵西风、黄叶满庭秋，也不碍凝眸，乱山多处。
洞仙歌::葛郯::丹青明灭，霜著谁家树。满眼风光向谁许。送寒鸦万点，流水孤村，归来晚，月影三人夜舞。金英秋已老，蜡缀寒葩，空里时闻暗香度。任一枝瓶小，数点钗寒，佳人笑，饮尽床头玉露。看纱窗、红日上三竿，把蝶影捎空，在花深处。
水调歌头::葛郯::年来惯行役，楚尾又吴头。餐霞吸露，何事佳处辄迟留。云听渔舟夜唱，花落牧童横笛，占尽五湖秋。胡床兴不浅，人在庾公楼。绣帘卷，曲阑暝，翠鬟愁。森罗万象，与渠诗里一时收。天设四桥风月，地会三州山水，邀我伴沙鸥。明朝起归梦，一枕过苹洲。
水调歌头::葛郯::帆腹饱天际，树发渺云头。翠光千顷，为谁来去为谁留。疑是吴宫西子，淡扫修眉一抹，妆罢玉奁秋。中流送行客，却立望层楼。风色变，堤草乱，浪花愁。跳珠翻墨，轰雷掣电几时收。应是阳侯薄相，催我胸中锦绣，清唱和鸣鸥。残霞似相贷，一缕媚汀洲。
水调歌头::葛郯::青铜昏水面，乌帽裹山头。风涛如此，天公作意巧相留。常记垂虹晚渡，卧看菰蒲烟雨，屈指十三秋。恍若华胥梦，无语下西楼。翠翻空，寒入座，不禁愁。五弦弹尽，隐隐天末暮虹收。欲伴渔翁钓艇，乃一声江上，寒碧点轻鸥。无人阻归兴，直欲迈长洲。
兰陵王::葛郯::乱烟簇。帘外青山渐肃。莲房静。荷盖半残，欲放清涟媚溪绿。凭高送远目。飞起沧洲雁骛。寒窗静，茶碗未深，一枕胡床画眠足。闲行问松菊。今□雨谁家，空对银烛。箫声忽下瑶台曲。看鹤舞风动，乌啼云起，何须舟内怨女哭。抱琴写幽独。情触。会相续。况节近中元，月浪翻屋。长鲸愁晓寒蟾促。
柳梢青::葛郯::谢家池阁。翠桁香浓，琐纱窗薄。夜雨灯前，秋风笔下，与谁同乐。主人许我清狂，奈酒量、从来最弱。颠倒冠巾，淋漓衣袂，醒时方觉。
柳梢青::葛郯::空中雨阁。一段轻阴，翠铺林薄。橘内仙翁，棋边公子，共成清乐。主人有井留车，看席上、云轻柳弱。斗转檐头，鸡鸣窗外，无人知觉。
朝中措::葛郯::双锦领出西山。戎幕护旌旗。横槊春风百咏，临淮夜月千卮。
感皇恩::葛郯::风雨半摧残，一园花老。绿遍池塘夜来草。看花何处，莫被此花相恼。世间多少事，邯郸道。凭远下临，暗尘飞绕。数点烟中树、水村小。斜阳且住，为我花间留照。从教红满地，何须扫。
感皇恩::葛郯::花似镜中人，不堪衰老。空羡青青岸边草。多情消瘦，更被无情相恼。近来无限事，凭谁道。胡蝶满园，丛边空绕。睡起流莺过、语声小。琐窗危坐，更被玉蟾相照。夜阑梅影瘦，凭谁扫。
太平欢・念奴娇::姚述尧2::蕤宾奏律，正太平无事，欢娱时节，翘首箫台南望处，两两寿星明彻。和满乾坤，春回草木，瑞霭凝金阙。钧天齐奏，嵩呼隐隐三发。遥想帝里繁华，庆父尧子舜，赓歌胥悦。黼座传觞仙仗里，拜舞两阶英杰。
满庭芳::姚述尧2::酒泛恩波，香凝瑞彩，笙歌鼎沸华堂。簪缨济济，拜手祝君王。好是重华盛世，康衢里、争颂陶唐。古今少，圣明相继，交劝万年觞。升平，无外事，穷天极地，俱沐恩光。更宫花齐戴，锦绣成行。愿捧蟠桃为寿，对瑶宴、一曲山香。尧天近，葵倾心切，相约共梯航。
念奴娇::姚述尧2::山城秋早，听画角吟风，晓来声咽。梦断华胥人乍起，冷浸一天霜月。灏气参横，尘埃洗尽，玉管濡冰雪。兴来吟咏，灵均谁谓今绝。闻道潇洒王孙，对黄花清赏，喜延佳客。一坐簪缨谭笑处，全胜东篱山色。酒兴云浓，诗肠雷隐，饮罢须臾设。醉归凝伫，此怀还与谁说。
念奴娇::姚述尧2::霜风初过，正仙吏微吟，诗喉清咽。静对南山真赏处，秋後一亭花月。翠簇香，光摇今胜，玉女肌凝雪。寒城无伴，灿然还自奇绝。况有凫朋来，拼金钱都罄，晚酣留客。应笑陶潜孤负了，多少傲霜馀色。鲸饮方豪，龙饮未已，更著雕胡设。清欢无限，醉归犹记前说。
念奴娇::姚述尧2::山城秋好，正西风淅淅，登高时候。杖倚徘徊凝望处，翠叠万山如绣。云绕禾场，沈戎马，田野欢声凑。琴堂无事，何妨同泛香溜。况有庭下黄花，遍河阳、尽把金钱铺就。一座簪缨谭笑里，尘脱风生清昼。饮罢龙山，诗成彭泽，灏气森星斗。醉归凝伫，美人时炷金兽。
念奴娇::姚述尧2::江山清绝，正箫台花县，霜秋时候。寻胜登高环望处，碧瓦参差铺绣。五岫藏云，两溪吞月，古市渔盐凑。青帘斜扬，家家香泛丹溜。况是东鲁风流，看儒冠济济，垂天赋就。陶令从容官事了，把菊高吟闲昼。草鞠圜扉，香凝燕寝，豪饮挥金斗。公庭无事，珍祥休问驯兽。
念奴娇::姚述尧2::芸堂春早，正芳苞紫萼，笼烟调雨。隐隐朝阳歌宴罢，拥出三千宫女。醉面匀红，香囊暗惹，鹊尾烟频炷。庐山佳致，依然都在庭宇。因念一种天香，当年岩谷下，想难俦侣。一旦呈祥都占断，阆苑琼林歌舞。瑞彩扶疏，锦笼绰约，兰蕙应羞妒。明朝胜赏，有谁同唱金缕。
念奴娇::姚述尧2::早春时候，占百花头上，天香芳馥。寥廓寒分和气到，知是花神全毓。独步前林，挽回春色，素节辉冰玉。悠然一笑，便应扫尽粗俗。最爱潇洒溪头，孤标凛凛，不与凡华逐。自是玉堂深处客，聊寄疏篱茅屋。已报君王，为调金鼎，直与人间足。更看难老，岁寒长友松竹。
水调歌头::姚述尧2::碧落暮云卷，玉宇静无尘。宝阶露滴仙掌，秋气正平分。冷浸银河清澈，光射珠躔明灭，素女拥冰轮。今夕桂华满，疑是别乾坤。对清影，凌灏气，沃芳尊。凭高凝望，万里城阙尽铺银。偏照长门离恨，更揽西园诗思，何处不关情。此景年年好，莫惜醉归频。
水调歌头::姚述尧2::三五半圆夜，二七素秋天。银河耿耿，中渡绛节会星。宝鹊喜传佳信，丹凤欢迎仙仗，瑞彩映珠躔。此意天长久，不比在人间。多情客，捧香饵，洁宾筵。殷勤拜舞，乞寿乞富乞团圆。宜与人人愿足，更看家家欢洽，喜气满江山。今夕莫辞醉，後会是来年。
水调歌头::姚述尧2::上苑暮春好，烟雨正溟。桃蹊冷落无语，嫩绿翳残红。好是翠乍展，喜见玉英初坼，裁翦费春工。绰约更娇软，轻扬万条风。散清馥，翻素艳，照晴空。佳人羞妒，兢把粉质斗芳容。无限恼人风味，别有留春情韵，都付酒杯中。极目凭阑久，月影在墙东。
水调歌头::姚述尧2::泽国正秋杪，微雨洒江滨。凭高一望，万里多稼总如云。芳野壤歌鼎沸，古市欢声辐凑，尽是泰平人。铃阁尽无事，桃李满公门。恨瓜戍，趣征驭，惜芳辰。高情耿耿，重别中夜沃清尊。不为阑亭感慨，莫作楚狂醉倒，谭笑自生春。明日送行处，忍顾翠眉颦。
洞仙歌::姚述尧2::金风玉露，正清秋初霁。天上星郎夜游戏。喜鹊儿、向织女报佳期，停机杼，草草便谐欢会。情深悄无寤，云雨须臾，刚被鸡人早惊起。念岁岁年年，今夕之前，两下里、千山万水。到今夕、相逢又葱葱，愿地久天长，永无抛弃。
南歌子::姚述尧2::素节秋强半，嘉名久最宜。霜风簌簌下天涯。幸有佳朋、何惜共登危。月窟诸仙子，天宫两白眉。相逢不醉定无归。笑问黄花重约、是何时。
南歌子::姚述尧2::天宇霜风净，雷封露气寒。群贤高宴胜龙山。中有仙翁绿鬓、更朱颜。北阙心犹壮，东篱兴为阑。年年身健足清欢。後会不妨重约、醉长安。
南歌子::姚述尧2::人在烟云里，山横碧落旁。望中缥缈是仙乡。幸有佳朋、何惜醉斜阳。公子传杯速，骚人练句忙。悠然此兴未能忘。似觉庭花、全胜去年黄。
南歌子::姚述尧2::瑞彩迎朝日，柔枝绕庆云。谁将仙种下天阍。却笑葵杯榴火、俗纷纷。色映蔷薇水，光浮琥珀尊。美人浴罢近黄昏。总把淡妆浓抹、斗芳芬。
南歌子::姚述尧2::咳唾琼珠璀，精神冰玉寒。不求名利不谈玄。明月清风相对、自怡然。潇洒真仙隐，繁华小洞天。薰风飒飒度虞弦。更拥姬姜何惜、醉华年。
南歌子::姚述尧2::宾宴亲尧日，薰弦动舜风。公馀无事乐年丰。多谢歌姬流盼、更情浓。气逼云天外，毫濡雪碗中。百篇斗酒兴何穷。却笑东山无语、醉花丛。
南歌子::姚述尧2::罗盖轻翻翠，冰姿巧弄红。晚来习习度香风。疑是华山仙子、下珠宫。柳外神仙侣，花间锦绣丛。竞将玉质比芳容。笑指壶天何惜、醉千锺。
南歌子::姚述尧2::金谷貂蝉侣，东山锦绣丛。管弦丝竹醉东风。漫逐流莺飞舞、乱红中。清尝吾人事，诗情我辈锺。藤萝欲上更筇。笑指壶天烟绕、斗城东。
南歌子::姚述尧2::误入红莲幕，来依玉树丛。也将尘迹寄东风。忙里偷闲同到、此山中。迥野韶华丽，晴岚秀色锺。凭高凝望倦扶筇。喜见今年和气、满南东。
南歌子::姚述尧2::雨过云峰净，天高水镜平。望中寸碧远山横。潇洒何郎相对、挹金觥。朱李沈寒碧，新瓜破玉英。浩然谭笑有馀情。醉舞何妨颓玉、倚飞琼。
临江仙::姚述尧2::山县登高真胜事，满筵当代英奇。黄花无语笑东篱。龙山真鼠辈，巴岭漫羁栖。醉後风流情更好，笑谈落落珠玑。莫将乌帽任风吹。动容皆是舞，出语总成诗。
临江仙::姚述尧2::佳节喜逢长久日，翩翩凫朋来。霜清天宇绝纤埃。遥怜巴岭月，拟上曲江台。怀县从容留客宴，追欢正好传杯。使君归骑莫相催。更拼明日醉，未放菊花开。
临江仙::姚述尧2::云度岩扉风振谷，迅雷惊起蛟龙。天威汹汹变晴空。搅翻银汉水，倾入宝莲宫。雪浪奔冲凌翠麓。陇头低挂双虹。人间热恼尽消融。此流长不断，万折竟朝东。
临江仙::姚述尧2::万石家声夸第一，清材更美姿容。笑谈落落与谁同。烟分丹篆碧，香泛小槽红。准拟中秋圆月好，暮云忽翳晴空。共将清致敌西风。举头连玉兔，乘兴沃金锺。
临江仙::姚述尧2::材刃纵横森武库，箫台旧日梅仙。累陪簪盖醉花前。吴门归去後，一别动经年。曾到赤城真隐处，飘飘凤举龙蟠。勒回俗驾向长安。好将医国手，从此活人间。
临江仙::姚述尧2::橘绿橙黄秋正好，霜飙洗尽炎威。园林木落望中奇。俊游方得意，楚客为谁悲。况有风流文字饮，何妨同醉东篱。狂歌犹记少陵诗。地偏初衣，山拥更登危。
临江仙::姚述尧2::一去吴山三改火，我来两见寒梅。君今先向斗城回。尊前方重别，征骑莫相催。堪笑人生如逆旅，明年我亦言归。羡君平步到天涯。吴侬如有问，为我说归期。
临江仙::姚述尧2::忆昨曾将明使指，轺车踏遍东城。重来游戏拥双旌。江山皆故部，英俊尽门生。杖策翩然归去也，送行满坐簪缨。尊前雨泪不胜情。曲终人散後，江上数峰青。
浣溪沙::姚述尧2::乳酒初颁菊正黄。去年高宴近清光。朝回犹带御炉香。暂向花封陪客醉，已闻芝检促归装。昌黎宁许到潮阳。
浣溪沙::姚述尧2::与客相从谒谢公。芝田绛节拥仙翁。数枝桃杏斗香红。醉眼斜拖春水绿，黛眉低拂远山浓。此情都在酒杯中。
浣溪沙::姚述尧2::两到蟾宫折桂枝。经文纬武拟康时。箫台仙隐漫游嬉。气宇棱棱吞梦泽，笑谈落落催珠玑。何妨相对沃金卮。
浣溪沙::姚述尧2::短棹翩翩绿一莎。碧潭深处几风波。晚来风定却高歌。千尺丝纶随卷放，数声玉笛足清和。蝇头名利奈伊何。
鹧鸪天::姚述尧2::玉宇无尘露气清。凭高极目万山横。霜前白雁初传信，篱下黄花独有情。乌帽侧，紫萸馨。尊前醉舞拥飞琼。明年此会知何处，不是鄱江是帝城。
鹧鸪天::姚述尧2::昨夜东风到海涯。繁红簇簇吐胭脂。恍疑仙子朝天罢，醉面匀霞韵更宜。欢未足，困相依。羞将兰麝污天姿。少陵可是风情薄，却为无香不作诗。
鹧鸪天::姚述尧2::几阵萧萧弄雨风。片云微破月朦胧。田家侧耳听鸣鹳，寰海倾心想卧龙。尧日近，舜云浓。圣仁天覆忍民穷。会看膏泽随车下，祗恐诗人句未工。
鹧鸪天::姚述尧2::凤阙朝回晓色分。彩霞轻拂绛衣新。炎乌影里年年好，碧玉枝头日日春。携翠，对芳尊。东君著意属诗人。夜深莫放西风入，频遣司花护锦。
瑞鹧鸪::姚述尧2::司花著意惜春光。桃杏飘零此独芳。一抹霞红匀醉脸，恼人情处不须香。
西江月::姚述尧2::红叶漫随风舞，黄花不畏霜凋。诗人把酒竞招招。更欲移尊籍草。醉里谪仙兴逸，夜深归骑声呶。孟公投辖未相饶。不放秋光便老。
西江月::姚述尧2::嫩绿烟笼碎玉，繁红日护香绡。故人去後恨迢迢。独倚危楼情悄。脉脉望穷云杪，看看月上花梢。嫩添金鸭任烟消。杜宇一声春晓。
减字木兰花::姚述尧2::井梧飞早。一雁横空天更好。才子寻幽。争把新诗断送秋。浮生鸥没。莫为尘劳轻度日。倒载何妨。唱彻凉州月在旁。
减字木兰花::姚述尧2::烟收云敛。极目遥岑三四点。过了重阳。篱下残花未褪黄。郑庄好客。故遣红妆飞大白。月满回廊。饮散歌阑已断肠。
减字木兰花::姚述尧2::暗香清绝。不比寻常枝上雪。细叠冰绡。多谢天公快翦刀。仙姿楚楚。轻曳霓裳来帝所。淡拂宫妆。瑞脑重铺片片香。
减字木兰花::姚述尧2::霜天奇绝。江上寒英重缀雪。簌簌轻绡。应是司花巧奏刀。东君清楚。故把疏枝来酒所。点点新妆。冷浸冰壶别有香。
减字木兰花::姚述尧2::飞龙利见。前夜君王方锡宴。今日相逢。却向南阳起卧龙。果为霖雨。洗尽苍生炎夏苦。喜气匆匆。好向尊前醉晚风。
减字木兰花::姚述尧2::天寒人静。啸倚胡床闲画永。春信初回。报道南枝昨夜开。沈沈庭院。独坐黄昏谁是伴。风过南墙。似觉天宫暗递香。
减字木兰花::姚述尧2::薰风解愠。手握乾符躬揖逊。廊庙无为。天子亲传万寿卮。恩覃湛露。和气欢声均海宇。嵩岳三呼。父子唐虞今古无。
减字木兰花::姚述尧2::琴堂无事。满酌金承帝祉。乐奏箫韶。更与封人共祝尧。君王万岁。岁岁今朝歌既醉。主圣臣贤。从此鸿图万万年。
如梦令::姚述尧2::绰约冰姿无语。高步广寒深处。香露檀心，拟到素娥云路。仙去。仙去。莫学朝云暮雨。
如梦令::姚述尧2::雅淡轻盈如语。碧玉枝头娇处。钩月衬凌波，仿佛湘江烟路。凝伫。凝伫。不似梨花带雨。
如梦令::姚述尧2::龙焙初分丹阙。玉果轻翻琼屑。彩仗挹香风，搅起一瓯春雪。清绝。清绝。更把兽烟频。
点绛唇::姚述尧2::潇洒寒林，玉丛遥映松篁底。凤簪斜倚。笑傲东风里。一种幽芳，自有先春意。香风细。国人争媚。不数桃和李。
点绛唇::姚述尧2::金碧交辉，江陵千树天然富。寒林争秀。独向霜风後。写入冰纨，两两情何厚。同携久。凉生清画。香满佳人手。
点绛唇::姚述尧2::夜桂飘香，西风淅淅寒窗悄。素娥相照。倍觉秋光好。花本无情，刚被诗情恼。知音少。为花歌笑。醉向花前倒。
点绛唇::姚述尧2::玉叶金英，倩谁移下蟾宫树。香风飘度。满院飞黄雨。独倚寒林，搜尽高人句。关情处。素娥无语。的枝头露。
行香子::姚述尧2::天赋仙姿。玉骨冰肌。向炎威、独逞芳菲。轻盈雅淡，初出香闺。是水宫仙，月宫子，汉宫妃。清夸檐卜，韵胜酴。笑江梅、雪里开迟。
朝中措::姚述尧2::满城风雨近重阳。小院更凄凉。遥想东篱山色，今年花为谁黄。
南乡子::姚述尧2::秋水莹精神。靖节先生太逼真。谭麈生风霏玉屑，津津。爽气冷然欲浸人。一坐尽生春。满引琼觞已半醺。更把黄花寿彭祖，盈盈。数阕新声又遏云。
忆秦娥::姚述尧2::珠帘深。玉人天上传清音。传清音。云横新雁，梅落寒林。□□□□□□□。□□□□□□□。□□□。谢家庭院，寿酒频斟。
丑奴儿・采桑子::姚述尧2::山城寂寞浑无绪，兀坐黄昏。多谢东君。先遣司花来报春。清标自是蓬莱客，冰玉精神。
丑奴儿・采桑子::姚述尧2::晓来佳气穿帘幕，郁郁葱葱。宝鸭烟浓。戏采庭前玉树丛。肌肤绰约真仙子，王母宫中。
醉落魄・一斛珠::姚述尧2::春回海角。望中佳气连云幕。晓来隐隐闻天乐。玉女金童，来奉瑶池约。东风已破蟠桃萼。霞觞荐寿更酬酢。
阮郎归::姚述尧2::江村昨夜一枝梅。先传春信回。非烟非雾下瑶台。香风拂面来。云幕卷，日华开。祥光映上台。安舆从此步天街。君王赐寿杯。
归国谣・归国遥::姚述尧2::初夏好。雨过池塘荷盖小。绿阴庭院莺声悄。朱帘隐隐笙歌早。
归国谣・归国遥::姚述尧2::春已去。墙外榴花红半吐。薰风习习生庭户。美人浴罢黄昏暮。
好事近::姚述尧2::水阁弄清风，黯黯满园肥绿。茶罢竹间携手，有佳人如玉。渊明三径已催归，名利几时足。遥想五云多处，奏南风一曲。
好事近::姚述尧2::梅子欲黄时，霖雨晚来初歇。谁在绿窗深处，把彩丝双结。浅斟低唱笑相偎，映一团香雪。□指墙头榴火，倩玉郎轻折。
临江仙::石敦夫::窥檐蟾影白，照坐烛花红。
水调歌头::甄龙友::西风新叶堕，南国九秋初。周天三百六十五度，片云无。上有迢迢河汉，下有滔滔江水，横载洞庭湖。一叶放流去，人在浑仪图。满虚空，张宝盖，缀明珠。玻璃为地，游戏乾象驾坤舆。烂醉蓬莱方丈，遍入华严法界，试问夜何如。北斗转魁柄，东海欲飞乌。
南乡子::甄龙友::十月小阳春。放榜梅花作状元。重庆礼成三日後，生贤。第一龙飞不偶然。劝酒自弹弦。更著班衣寿老仙。见说海坛沙涨也，明年。此夜休嗔我近前。
贺新郎::甄龙友::思远楼前路。望平堤、十里湖光，画船无数。绿盖盈盈红粉面，叶底荷花解语。斗巧结、同心双缕。尚有经年离别恨，一丝丝、总是相思处。相见也，又重午。清江旧事传荆楚。叹人情、千载如新，尚沈菰黍。且尽尊前今日醉，谁肯独醒吊古。泛几盏、菖蒲绿醑。两两龙舟争竞渡，奈珠帘、暮卷西山雨。看未足，怎归去。
霜天晓角::甄龙友::峨眉仙客。四海文章伯。来向东坡游戏，人间世、著不得。去国谁爱惜。
念奴娇::范端臣::寻常三五，问今夕何夕，婵娟都胜。天豁云收崩浪净，深碧琉璃千顷。银汉无声，冰轮直上，桂湿扶疏影。纶巾玉麈，庾楼无限清兴。谁念江海飘零，不堪回首，惊鹊南枝冷。万点苍山何处是，修竹吾庐三径。香雾云鬟，清辉玉臂，醉了愁重醒。参横斗转，辘轳声断金井。
念奴娇::范端臣::玉楼绛气，卷霞绡云浪，飞空蟾魄。人世江山惊照耀，烟霭鳌峰千尺。陆海蓬壶，银葩星晕，点破琉璃碧。有人吟笑，紫河香满晴陌。况是东府君侯，西清别骑，樽俎开华席。迤逦飞轮催杖履，入对青黎仙客。襦裤歌谣，升平风露，拼取金莲侧。梅花吹动，满城依旧春色。
虞美人::韦能谦::风清日晚溪桥路。绿暗摇残雨。闲亭小立望溪山。画出明湖深秀、水云间。漫郎疏懒非真吏。欲去无深计。功名英隽满凌烟。省事应须速上、五湖船。
浣溪沙::耿时举::露压蔷薇金井栏。辘轳声断碧丝乾。辽阳无信带围宽。花落池塘春梦静，月生帘幕夜香寒。闲愁无力凭阑干。
浣溪沙::耿时举::独鹤山前步药苗。青山只隔过溪桥。洞宫深处白云飘。碧井卧花人寂寞，画廊鸣叶雨潇潇。漫题诗句满芭蕉。
满江红::耿时举::问月杯空，谪仙去、无人重举。兰台旧、扁舟乘兴，处留奇语。洞府初疑仙骨瘦，樽前尚爱纶巾舞。信前身、太白尚何疑，词高古。盟後会，偕真侣。黄叶渡，丹枫渚。道五湖烟浪，胜游溢浦。念我神闲鸥样度，似海山共去君应许。但只愁、岳牧要人□，撑住。
喜迁莺::耿时举::暮春清昼。政莺啭夏林，棠阴初秀。鼓角欢雄，旌旗明灭，宝马又还西骤。山水六朝堪画，宫阙千门如绣。印悬斗。盛元戎小队，花间迎候。芳酎。为公寿。带雨梨花，未用啼红袖。玉帐风前，胡床月下，谈笑要清群丑。桃叶渡船应在，太白酒楼依旧。暂回首。看槐班爰立，沙堤成就。
念奴娇::管鉴::登高作赋，叹老来笔力，都非年少。古观重游秋色里，冷怯西风吹帽。千里江山，一时人物，迥出尘埃表。危阑同凭，皎然玉树相照。惆怅紫菊红萸，年年簪发、应笑人空老。北阙西江君赐远，难得一枝来到。莫话升沈，且乘闲暇，赢得清尊倒。饮酣归暮，浩歌声振林杪。
念奴娇::管鉴::楚山万叠，怅高情、不比当年嵩少。官况全如秋淡薄，枉却尘侵乌帽。菊蕊犹青，茱萸未紫，节意凭谁表。故园何处，暮云低尽残照。追念往昔佳辰，尊前绝唱，未觉徐娘老。聚散悲欢回首异，今岁古台谁到。藉甚声名，难忘风味，何日重倾倒。交情好在，雁书频寄云杪。
念奴娇::管鉴::寒梢冰破，问何人远寄、江南春色。似是天怜为客久，报我春归消息。茅舍疏篱，故园开处，两岁关山隔。天涯重见，向人风味如昔。谁念月底风前，当时青鬓、渐与花颜白。不恨一番花阴早，恨把年华虚掷。嚼蕊含香，攀条觅句，拼醉禁愁得。酒醒还是，梦魂数遍归驿。
念奴娇::管鉴::两鬟娇小，向尊前、未省修蛾攒碧。唱得主人英妙句，气压三江七泽。病怯遐征，老添离抱，我是愁堆积。故园归梦，等闲吹堕南国。况是耐久交情，经年方幸，接从容辞色。告别匆匆聊共醉，惜此分阴如璧。锦瑟华堂，明朝回望，暮霭迷空隙。相思何处，风林月挂纤魄。
水龙吟::管鉴::小舟横截西江，晓来风静无尘起。霜馀日暖，东君见效，梅梢春醉。壮观亭高，通幽径远，吸江临水。任全抛簿领，携家访古，清泉畔、疏阴里。楚蜀江山分处，望神京、三千馀里。才高命偶，功名休羡，纷纷馀子。强健身心，团栾尊酒，此游须记。便他年富贵，园林钟鼓，只如今是。
水龙吟::管鉴::晓来密雪如筛，望中莹彻还如洗。梅花过了，东风未放，满城桃李。碎翦琼英，高林低树，巧装匀缀。更江山秀发，田畴清润，满眼是、丰年意。谁念危楼独倚。共飘零、茫茫天外。毫端句涩，杯中酒减，欢情难寄。天为凄凉，暂时遮尽，黄茅白苇。但神州目断，珠宫玉阙，缈三千里。
水调歌头::管鉴::平生五湖兴，梦想白苹洲。只今何处，卷帘波影漾风钩。况值晚天新霁，菱叶荷花如拭，香翠拥行舟。却为湖山好，牵思绕皇州。柳边堤，竹里阁，旧曾游。恍然重到，不知身世此淹留。且对碧梧修竹，领略好风凉月，大白与重浮。欲和凌云赋，佳思苦难酬。
水调歌头::管鉴::凉意在何许，高柳荫汀洲。移船藕花深处，待得月如钩。一抹晚山残照，十顷醉红香绿，百列琼舟。浩歌激苍莽，豪气溢神州。泛芙蓉，依绿水，并英游。明年此会，可怜独是贾胡留。赖有瀛洲仙子，少驻云霄高步，相与慰沈浮。富贵傥来尔，有酒且相酬。
水调歌头::管鉴::秋色浩无际，风露洗晴空。登临江山胜处，楼倚最高峰。好是夕阳低後，四野暮云齐敛，遮尽远山重。城郭参差里，烟树有无中。坐间客，才论斗，气如虹。挥毫万字，举双白眼送飞鸿。莫问梅仙丹灶，休觅山灵蕙帐，追忆采芝翁。便草凌云赋，归奏大明宫。
水调歌头::管鉴::一雨洗烦溽，天气爽如秋。江山佳处，眼明重见旧交游。去国三千馀里，俯视朝宗一水，共笑此生浮。幸我扁舟具，归欲问菟裘。叹君才，方进用，岂容休。銮坡凤沼，情知不为蜀人留。便恐升沈各异，後日相逢无处，别语易成愁。记取平安使，时访荻花洲。
水调歌头::管鉴::南雪不到地，今雪瑞非常。堆檐平砌，晚来风定转飞扬。浩荡乾坤无际，洗尽蛮烟瘴雾，和气遍遐荒。满眼丰年意，民共乐时康。倚琼楼，临玉树，举瑶觞。高吟低唱，从他减尽少年狂。且趁明年春好，整顿雨犁风箬，归去老农桑。唤起江南梦，先到水云乡。
水调歌头::管鉴::举俗爱重九，秋至不须悲。登临昔贤胜地，空愧主人谁。滚滚长江不尽，叠叠青山无数，千载揖高姿。况有贤宾客，同醉此佳时。坐间菊，青作袂，玉为肌。香英泛酒，风流绝胜酌酴。莫话龙山高会，只作东篱幽想，应有故人思。北望江南路，回首暮云披。
水调歌头::管鉴::举俗爱重九，我辈更锺情。良辰好景，赏心乐事古难并。正是朝廷闲暇，四序均调玉烛，一路庆丰登。况值循良守，酒与政俱成。倚危亭，持玉，泛金英。风高日淡，一天秋色共澄清。指点云间岳镇，寿与两宫齐久，天地永成平。岁岁同民乐，持此报君恩。
满江红::管鉴::百罚深杯，都不记、归来时节。仿佛听、重城更鼓，催成离缺。江上愁心山敛翠，津头夜色沙如雪。渐中年、怀抱更深交，难为别。歌声缓，行云歇。尊酒散，香尘灭。想来宵何处，乱山明月。得意春风群玉府，第名早晚黄金阙。但相思、莫遣雁来时，音书绝。
满江红::管鉴::去岁兹辰，记称寿、曾陪燕席。明朝更、屈公扶醉，相过为客。间世生贤元自异，偶然先後欢连日。怅如今、五岭望三湘，云霄隔。松鹤算，璋德。廊庙器，神仙格。想尊前仍唱，雪中晴色。公上清都调鼎鼐，我归旧隐寻泉石。愿年年、东阁燕嘉宾，常相忆。
满江红::管鉴::十日狂风，都断送、杏花红去。却是有、海棠枝上，一分春住。桃叶桃根浑未觉，樱桃杨柳成轻负。强尊前、抖擞旧精神，谁能许。时不再，欢难屡。心未老，杯频举。尚不妨领略，登临佳处。山接武陵馀胜气，江吞大别仍东注。叹圣贤、功业与江山，无今古。
洞仙歌::管鉴::悠然堂上，山色浑如画。堂下梅花未多谢。向小亭、留客处，晴雪初飞，香四面，不比茅檐低亚。绿窗帘尽卷，吹到眉心，点缀新妆称闲雅。缓歌喉、馀舞态，云遏风回，须信道、欲买青春无价。任匆匆、归去酒醒时，镇梦绕琼梢，月寒清夜。
洞仙歌::管鉴::化工妙手，惯与花为主。忍便摧残任风雨。翦姚黄、移魏紫，齐集梁园，春艳艳，何必尊前解语。绣屏深照影，帘密收香，夜久寒生费调护。宝杯翻、银烛烂，客醉忘归，共惜此、芳菲难遇。看明年、紫禁绕莺花，谩相望、春风五云深处。
蓦山溪::管鉴::潜藩报政，玉座勤深眷。假节上青霄，正霜风、轻寒翦翦。天香怀袖，凝燕得从容，占喜色，送新声，潋滟金荷满。趣装入相，盛事应重见。尽待苦留连，怕九重、兴思见晚。休文未老，金带称围腰，丹禁密，凤池深，不但长安远。
蓦山溪::管鉴::老来生日，渐觉心情懒。卯酒带春酲，更昨来、东风已转。衰颜易改，不用看传神，欢意浅，酒肠悭，孤负深深劝。浮云富贵，本自无心羡。金带便围腰，也应似、休文瘦减。君恩未报，何日赋归欤，三径乐，五湖游，趁取身强健。
蝶恋花::管鉴::楼倚云屏江泻镜。尊俎风流，地与人俱胜。酒力易消风力劲。归时城郭烟生瞑。幕府俊游常许并。可惜佳辰，独阻登临兴。妙语流传空叹咏。一时珠玉交相映。
定风波::管鉴::秋入华堂一味清。四山环碧眼双明。欲送主人天上去。无绪。一尊已带别离情。洞府桃花常许见。□□。为谁特地惜娉婷。祗待明年春醉里。
鹧鸪天::管鉴::杨柳梢头月未残。杏花开尽却春寒。宾鸿社燕寻常别，渭北江东别更难。尊欲尽，夜将阑。明朝马首便长安。悬知不作人间住，归去春风玉笋班。
鹧鸪天::管鉴::山色初晴翠拂云。画桥流水碧粼粼。一尊不尽登临兴，归及西湖二月春。班缀旧，诏除新。稳看腾踏上星辰。回头却望尘凡处，应记尘凡有故人。
鹧鸪天::管鉴::前日新冬举寿觞。今朝喜色又非常。一阳生後逢生日，日渐舒长寿更长。移晚宴，庆新堂。堂前高竹早梅芳。年年一为梅花醉，醉到千回鬓未霜。
鹧鸪天::管鉴::富贵楼台玉琢成。更移玉节下西清。才高不数梅花赋，笑拈琼苞泛寿觥。莲幕静，宝香凝。春风和气自然生。要知他日调元手，看取今朝雪里情。
鹧鸪天::管鉴::燕寝香中锦帐郎。二年和气蔼蒸湘。鬓间不减当年绿，眉上新添一点黄。徵诏近，寿筵长。乍晴人意喜非常。燕莺休苦留春住，归趁薰风殿阁凉。
朝中措::管鉴::十年班缀近彤庭。一笑下霓旌。好是平分风月，新秋特地凉生。
朝中措::管鉴::暖风帘幕卷春阴。歌吹画堂深。云袖纤纤捧玉，霞觞滟滟浮金。
朝中措::管鉴::清江绕舍竹成阴。秋日共登临。地与主人俱胜，情如酒盏方深。
朝中措::管鉴::一年春事到酴。何处更花开。莫趁垂杨飞絮，且随红药翻阶。
柳梢青::管鉴::神仙堕谪。天为赋与，经纶才识。盖代声名，宗英惟向，翰林颂白。黄堂一笑留客。算此处、淹留未得。且对清尊，高谈风月，厌厌今夕。
柳梢青::管鉴::澹云微月。又是一年，新秋佳节。天上欢期，人间何事，翻成离别。清尊欲醉还歇。怕饮散、匆匆话别。若是经年，得回相见，甘心愁绝。
好事近::管鉴::风扫暮云空，依旧四山环碧。珍重主人清意，放梅梢春色。靓妆清唱两无尘，莲步绣鞋窄。莫怪十分沈醉，为教人消得。
好事近::管鉴::列炬照梅花，仰看满空春雪。翠幕沈沈天净，挂一钩新月。微风不动暖光融，金杯堕琼屑。仿佛暗香吹梦，醉广寒宫阙。
好事近::管鉴::鸳瓦晓霜浓，酒力渐消寒力。好是一堂和气，胜十分春色。髯翁笑领彩衣郎，同祝寿千百。看取明年欢宴，更强如今日。
好事近::管鉴::楚观落成初，还是诏书催发。却似爱山堂上，拜新除时节。要知君自栋梁材，开藩暂南越。早建明堂一柱，去扶持天阙。
桃源忆故人::管鉴::寿芽初长香英嫩。拾翠芳洲春近。倩笑脸霞羞褪。真个都风韵。垂鬟小舞么歌趁。莺语绿杨娇困。多少旧愁新恨。一醉浑消尽。
桃源忆故人::管鉴::小园日日狂风雨。几阵桃花红去。惟有绿窗朱户。春色常如许。歌声屡唤飞云驻。销得行人且住。倒尽玉壶春露。醉到无愁处。
菩萨蛮::管鉴::今日云山堂上客。明朝真个云山隔。人不似行云。相随长短亭。堂空歌韵响。清切缘云上。留住莫教飞。怕如人别离。
浣溪沙::管鉴::金殿晨趋玉佩苍。君才久合侍龙章。花砖学士紫薇郎。小试一麾行促诏，暂留千骑且飞觞。夜堂歌暖借春光。
浣溪沙::管鉴::李花开雪满空。缟裙香袂俨春容。靓妆一笑喜相逢。拟倩清歌留白日，且扶残醉东风。好迟留处却匆匆。
浣溪沙::管鉴::十里狂风特地晴。天工著意送行人。负他桃李十分春。杜宇已催归思乱，啼莺休惹客愁新。晚风溪路净无尘。
浣溪沙::管鉴::小小梅花巧耐寒。曛曛晴日醉醒间。茶瓯金缕鹧鸪斑。三寿作朋须共醉，一杯留客未应悭。酒肠如海寿如山。
醉落魄・一斛珠::管鉴::春阴漠漠。海棠花底东风恶。人情不似春情薄。守定花枝，不放花零落。绿尊细细供春酌。酒醒无奈愁如昨。
醉落魄・一斛珠::管鉴::春愁无力。酴娇软难禁摘。风流彻骨香无敌。积玉团珠，明月夜同色。花时易失欢难得。尊前半是将行客。
醉落魄・一斛珠::管鉴::寒欺酒力。一番风雨花如摘。酴不与群花敌。笑吐清香，独自殿春色。春愁惟酒消除得。何妨常满坐中客。
醉落魄・一斛珠::管鉴::碧云暮合。不教预赏中秋月。凉生楚观风初歇。山影沈沈，相对两奇绝。湘人怅望黄金节。只愁酒散仙舟发。
生查子::管鉴::天教百媚生，赋得多情怨。背整玉搔头，宽了黄金钏。情随歌意深，故故回娇眄。不是不相知，只为难相见。
虞美人::管鉴::一枝繁杏千红蕊。笑东风里。恰如歌院晓妆迟。簇簇娇娆同步、出深闺。风流莲幕莺花主。持送花深处。花多莫便著情偏。一一淡匀深注、总堪怜。
虞美人::管鉴::海棠花下春风里。曾拼千场醉。如今老去谩情多。步绕芳丛无力、奈春何。蜀乡不远长安远。相向空肠断。不如携客过西楼。却是江山如画、可消忧。
临江仙::管鉴::昨日武陵溪上雪，今朝特地开晴。故留佳景付行人。琼田千顷熟，琪树万株春。好是长松飘坠屑，天花时下缤纷。桃源何处更寻真。腰悬明月佩，直访玉华君。
临江仙::管鉴::三月更当三十日，留春不住春归。问春还有再来时。腊前梅蕊破，相见未为迟。不似人生无定据，匆匆聚散难期。水遥山远谩相思。情知难舍弃，何似莫分飞。
清平乐::管鉴::未春先暖。天与梅花便。点检枝头开已遍。一一檀心粉面。巡檐索笑题诗。老怀不似当时。犹有惜花心在，等闲羌管休吹。
点绛唇::管鉴::酒困诗慵，一春拚被花枝恼。艳妆浓笑。那更花中好。不著清尊，持底宽愁抱。须颠倒。晚风如扫。忍见枝头少。
点绛唇::管鉴::去岁今朝，海棠桃杏开都遍。今年花晚。不恨春情浅。旋旋花开，图得春长远。且留恋。爱花心眼。常与花为伴。
酒泉子::管鉴::春色十分。付与海棠枝上满。清尊我亦十分倾。未忘情。阳春一曲唤愁醒。可惜无人歌此曲，须君别院恼春酲。绕梁声。
酒泉子::管鉴::清夜将分。有酒为谁花下满，相逢轩盖暂时倾。故人情。海棠欲睡照教醒。烛影花光浑似锦，伴君佳句解人酲。恨无声。
青玉案::管鉴::相逢何处梅花好。深院宇、笙歌绕。春入候门长不老。罗帏秀幕，护香藏粉，却许行人到。遏云清唱倾城笑。玉面花光互相照。
阮郎归::管鉴::浅寒天气雨催冬。梅梢糁嫩红。天教来寿黑头公。和羹信已通。斟滟滟，劝重重。新琥珀浓。他年赐酒拆黄封。还思此会同。
木兰花・玉楼春::管鉴::乱花飞絮。却是一年春好处。留住韶光。共醉蓬莱日月长。翻阶红药。天上东风传近约。
西江月::管鉴::夜雨落花满地，晓风飞絮连天。苦无春恨可萦牵。只数年华暗换。生意惟添白发，化工不染朱颜。老来愈觉欠清闲。梦想故园春晚。
西江月::管鉴::好个今年生日，满堂儿女团栾。歌声不似笑声喧。满捧金杯争劝。富贵功名任运，佳辰乐事随缘。白头相守愿年年。只恁尊前长健。
鹊桥仙::管鉴::中秋重九，等闲虚过，多病全疏酒盏。初寒时候试新醅，正好为、霜螯持满。诗情未减，酒肠宽在，且趁尊前强健。百年三万六千场，试屈指、如今过半。
鹊桥仙::管鉴::东皋圃隐，木犀开後，香遍江东十里。因香招我渡江来，悄不记、重阳青蕊。人生行乐，宦游佳处，闲健莫辞清醉。不寒不暖不阴晴，正是好登临天气。
鹊桥仙::管鉴::中秋过了，重阳将近，正是一年佳处。枨黄橘绿总寻常，看丹桂、馀香再吐。胸中星斗，笔端风雨，定约蟾宫高步。赐袍归带御炉薰，共岁岁、斑衣戏舞。
南乡子::管鉴::檐外雪纷纷。雾阁云窗气自温。谩道使台霜样峻，情亲。引到壶中别有春。尊酒负殷勤。病减杯中量几分。十五年间无限事，休论。说与梅花解笑人。
玉连环・解连环::管鉴::江上青山无数。绿阴深处。夕阳犹在系扁舟，为佳景、留人住。已办一蓑归去。
念奴娇::吴儆::凉生秋早，正梧桐院落，风清月白。帘卷香凝人笑喜，应是瀛洲仙谪。云绕画梁，花明彩服，中有人华发。恩袍蓝绿，高年况已逾百。最是有子宜家，兰阶方竞，珠履延佳客。好唤凌波来洛浦，醉促霓裳仙拍。玉井开莲，金茎承露，莫惜金尊侧。试占弧兆，祥光已映南极。
蓦山溪::吴儆::清晨早起，小阁遥山翠。面整冠巾，问寝罢、安排菽水。随家丰俭，不羡五侯鲭，软煮肉，熟炊粳，适意为甘旨。中庭散步，一盏云涛细。迤逦竹洲中，坐息与、行歌随意。逡巡酒熟，呼唤社中人，花下石，水边亭，醉便颓然睡。
满庭芳::吴儆::宿雨滋兰，轻风柳，新来随处和融。幽兰曲径，花气巧相通。燕子才飞又语，带芹泥、时点芳丛。微中酒，日长睡起，心事在眉峰。年年，春好处，联镳荡桨，拾翠挪红。任金貂醉脱，不放杯空。谁信风流一别，当时事、已逐飞鸿。云山晚，阑干罢倚，烟寺起疏钟。
满庭芳::吴儆::水满池塘，莺啼杨柳，燕忙知为泥融。桃花流水，竹外小桥通。又是一春憔悴，摘残英、绕遍芳丛。长安远，平芜尽处，叠叠但云峰。西湖，行乐处，牙樯漾，锦帐翻红。想年时桃李，应已成空。欲写相思寄与，云天阔、难觅征鸿。空凝想，时时残梦，依约上阳钟。
虞美人::吴儆::银屏一夜金风细。便作中秋意。碧天如水月如眉。已有征鸿摩月、向南飞。金尊满酌蟾宫客。莫促阳关拍。须知丹桂擅秋天。千里婵娟指日、十分圆。
虞美人::吴儆::飞桥驾鹊天津阔。云驭看看发。相思惟恨不相逢。及至相逢还是、去匆匆。垂丝插竹真堪笑。欲乞天孙巧。天孙多巧漫多愁。巧得千般争解、劝郎留。
虞美人::吴儆::双眸翦水团香雪。云际看新月。生绡笼粉倚窗纱。全似瑶池疏影、浸梅花。金翘翠靥双蛾浅。敛袂低歌扇。羞红腻脸语声低。想见流苏帐掩、烛明时。
西江月::吴儆::竹里全无暑气，溪边长有清风。荷花落日照酣红。雨过遥山翠重。老作宫祠散汉，本来田舍村翁。腰缠三万禄千锺。也是一场春梦。
浣溪沙::吴儆::十里青山碧流。夕阳沙晚片帆收。重重烟树出层楼。人去人来芳草渡，鸥飞鸥没白苹洲。碧梧翠竹记曾游。
浣溪沙::吴儆::歙浦钱塘一水通。闲云如幕碧重重。吴山应在碧云东。无力海棠风淡漾，困眠宫柳日葱茏。眼前春色为谁浓。
浣溪沙::吴儆::画朱栏绕碧山。平湖徙倚水云宽。人家杨柳带汀湾。目力已随飞鸟尽，机心还逐白鸥闲。萧萧微雨晚来寒。
浣溪沙::吴儆::寒日孤城特地红。瘦藤扶我上西风。一川平远画图中。江海一身真客燕，云天万里看归鸿。吴山应在白云东。
浣溪沙::吴儆::秋到郊原日夜凉。黍禾高下已垂黄。荷花犹有晚来香。天上佳期称七夕，人间好景是秋光。竹洲有月可徜徉。
浣溪沙::吴儆::风入枯藜衣袂凉。江枫园柳半青黄。洗车飞雨带天香。世事一场真大梦，宦情都薄似秋光。竹洲有酒可徜徉。
浣溪沙::吴儆::斜阳波底湿微红。朱栏翠袖倚轻风。平平山色有无中。俯首微官真自缚，高飞远举羡冥鸿。何时一艇大江东。
浣溪沙::吴儆::茅舍疏离出素英。临风照水眩精神。娟娟新月又黄昏。削约寒枝香未透，细看频嗅独消魂。为谁消瘦不禁春。
减字木兰花::吴儆::碧梧秋老。满地琅纷不扫。门掩黄昏。惟有年时月照人。凄凉满眼。肯作六年灯火伴。莫说凄凉。来岁如今天一方。
减字木兰花::吴儆::思君欲老。一榻尘生谁与扫。禄仰晨昏。同是迟迟去鲁人。行当洗眼。看子青藜来夜伴。莫变炎凉。斩马还须请上方。
减字木兰花::吴儆::少陵未老。曾把千人军独扫。发白眵昏。却作天涯流落人。只堪合眼。夜直谁能潜入伴。斗酒西凉。何似卑栖且远方。
减字木兰花::吴儆::此身已老。三径都荒长却扫。面目尘昏。怕著朝章揖贵人。难瞒明眼。只有青山堪作伴。触事心凉。无病何劳更觅方。
念奴娇::吴儆::东风着意，正群芳未放，蟠桃初缀。王母当年亲手种，来作人间上瑞。婺女星躔，金华福地，聊驻千千岁。恰才八十，百分未及一二。况是间生英贤，名高日月，未说文昌贵。今日凝香称寿，来岁衮衣当发。黄贴天香，太白珍膳，押赐传中旨。戏拈金果，宫娥应是争取。
念奴娇::吴儆::延州积庆，到如今千载，芳传遗绪。世袭簪缨来旧治，依约棠阴如故。百里休声，三年遗爱，若迹高今古。邑人尽道，郎君福过渠父。州县岂久徒劳，汉家密令，须作三公去。今入花城称寿处，他日荣归禁路。黄贴天有，上尊名酒，押赐传天语。朱颜绿鬓，腰黄绸蹙金缕。
念奴娇::吴儆::相逢恨晚，人谁道、早有轻离轻折。不是无情，都只为、离合因缘难测。秋去云鸿，春深花絮，风雨随南北。絮飞鸿散，问谁解舀得得。君自举远高飞，知他此去、萍梗何时息。雅阁幽窗欢笑处，回首翻成陈迹。小楷缄题，细行针线，一一重收拾。风花雪月，此生长是思忆。
西江月::吴儆::山色不随春老，竹枝长向人新。桃蹊李径已成阴。深院莺啼人静。尘世白驹过隙，人情苍狗浮云。不须计较谩劳神。且恁随缘任运。
浣溪沙::吴儆::暖日和风并马蹄。畦秧陇麦绿新齐。人家桑柘午阴迷。山色解随春意远，残阳还傍远山低。晚风归路杜鹃啼。
浣溪沙::吴儆::帘额风微紫燕通。楼头柳暗碧云重。玉人争劝玉西东。醉拥雕鞍金蹀躞，夜归花院玉葱茏。归心何事与山浓。
浣溪沙::吴儆::已是青春欲暮天。酒愁离恨不禁添。尊前休说见郎难。别後要知还有意，生前莫道便无缘。雁来频寄小蛮笺。
浣溪沙::吴儆::汗褪香红雪莹肌。装馀静丽雾裁衣。晚凉新浴倚栏时。帘卷轻风斜虿发，杯深新月堕蛾眉。此时风味许谁知。
朝中措::吴儆::文章声价擅南州。人物更风流。岂久徒劳州县，看看催上瀛洲。
赤壁词・念奴娇::陆游::禁门锺晓，忆君来朝路，初翔鸾鹄。西府中台推独步，行对金莲宫烛。蹙绣华鞯，仙葩宝带，看即飞腾速。人生难料，一尊此地相属。回首紫陌青门，西湖闲院，锁千梢修竹。素壁栖鸦应好在，残梦不堪重续。
浣溪沙::陆游::懒向沙头醉玉瓶。唤君同赏小窗明。夕阳吹角最关情。忙日苦多闲日少，新愁常续旧愁生。客中无伴怕君行。
浣溪沙::陆游::浴罢华清第二汤。红绵扑粉玉肌凉。娉婷初试藕丝裳。凤尺裁成猩血色，螭奁熏透麝脐香。水亭幽处捧霞觞。
青玉案::陆游::西风挟雨声翻浪。恰洗尽、黄茅瘴。老惯人间齐得丧。千岩高卧，五湖归棹，替却凌烟像。故人小驻平戎帐。白羽腰间气何壮。
水调歌头::陆游::江左占形胜，最数古徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。
浪淘沙::陆游::绿树暗长亭。几把离尊。阳关常恨不堪闻。何况今朝秋色里，身是行人。清泪罗巾。各自消魂。一江离恨恰平分。安得千寻横铁锁，截断烟津。
定风波::陆游::帽垂鞭送客回。小桥流水一枝梅。衰病逢春都不记。谁谓。幽香却解逐人来。安得身闲频置酒。携手。与君看到十分开。少壮相从今雪鬓。
南乡子::陆游::归梦寄吴樯。水驿江程去路长。想见芳洲初系缆，斜阳。烟树参差认武昌。愁鬓点新霜。曾是朝衣染御香。重到故乡交旧少，凄凉。却恐它乡胜故乡。
南乡子::陆游::早岁入皇州。尊酒相逢尽胜流。三十年来真一梦，堪愁。客路萧萧两鬓秋。蓬峤偶重游。不待人嘲我自羞。看镜倚楼俱已矣，扁舟。月笛烟蓑万事休。
满江红::陆游::危堞朱栏，登览处、一江秋色。人正似、征鸿社燕，几番轻别。缱绻难忘当日语，凄凉又作它乡客。问鬓边、都有几多丝，真堪织。杨柳院，秋千陌。无限事，成虚掷。如今何处也，梦魂难觅。金鸭微温香缥渺，锦茵初展情萧瑟。料也应、红泪伴秋霖，灯前滴。
满江红::陆游::疏蕊幽香，禁不过、晚寒愁绝。那更是、巴东江上，楚山千叠。帽闲寻西路，鞭笑向南枝说。恐使君、归去上銮坡，孤风月。清镜里，悲华发。山驿外，溪桥侧。凄然回首处，凤凰城阙。憔悴如今谁领略，飘零已是无颜色。问行厨、何日唤宾僚，犹堪折。
感皇恩::陆游::春色到人间，彩初戴。正好春盘细生菜。一般日月，只有仙家偏耐。雪霜从点鬓，朱颜在。温诏鼎来，延英催对。凤阁鸾台看除拜。对衣裁稳，恰称球纹新带。个时方旋了、功名债。
感皇恩::陆游::小阁倚秋空，下临江渚。漠漠孤云未成雨。数声新雁，回首杜陵何处。壮心空万里，人谁许。黄阁紫枢，筑坛开府。莫怕功名欠人做。如今熟计，只有故乡归路。石帆山脚下，菱三亩。
好事近::陆游::羁雁未成归，肠断宝筝零落。那更冻醪无力，似故人情薄。瘴云蛮雨暗孤城，身在楚山角。烦问剑南消息，怕还成疏索。
好事近::陆游::风露九霄寒，侍宴玉华宫阙。亲向紫皇香案，见金芝千叶。碧壶仙露酝初成，香味两奇绝。醉後却骑丹凤，看蓬莱春色。
好事近::陆游::客路苦思归，愁似茧丝千绪。梦里镜湖烟雨，看山无重数。尊前消尽少年狂，慵著送春语。花落燕飞庭户，叹年光如许。
好事近::陆游::岁晚喜东归，扫尽市朝陈迹。拣得乱山环处，钓一潭澄碧。卖鱼沽酒醉还醒，心事付横笛。家在万重云外，有沙鸥相识。
好事近::陆游::华表又千年，谁记驾云孤鹤。回首旧曾游处，但山川城郭。纷纷车马满人间，尘土污芒。且访葛仙丹井，看岩花开落。
好事近::陆游::挥袖别人间，飞蹑峭崖苍壁。寻见古仙丹灶，有白云成积。心如潭水静无风，一坐数千息。夜半忽惊奇事，看鲸波暾日。
好事近::陆游::湓口放船归，薄暮散花洲宿。两岸白苹红蓼，映一蓑新绿。有沽酒处便为家，菱芡四时足。明日又乘风去，任江南江北。
好事近::陆游::挥袖上西峰，孤绝去天无尺。拄杖下临鲸海，数烟帆历历。贪看云气舞青鸾，归路已将夕。多谢半山松吹，解殷勤留客。
好事近::陆游::小倦带馀酲，澹澹数斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。
好事近::陆游::觅个有缘人，分付玉壶灵药。谁向市尘深处，识辽天孤鹤。月中吹笛下巴陵，条华赴前约。今古废兴何限，叹山川如昨。
好事近::陆游::平旦出秦关，雪色驾车双鹿。借问此行安往，赏清伊修竹。汉家宫殿劫灰中，春草几回绿。君看变迁如许，况纷纷荣辱。
好事近::陆游::秋晓上莲峰，高蹑倚天青壁。谁与放翁为伴，有天坛轻策。铿然忽变赤龙飞，雷雨四山黑。谈笑做成丰岁，笑禅龛栗。
鹧鸪天::陆游::家住东吴近帝乡。平生豪举少年场。十千沽酒青楼上，百万呼卢锦瑟傍。身易老，恨难忘。尊前赢得是凄凉。君归为报京华旧，一事无成两鬓霜。
鹧鸪天::陆游::看尽巴山看蜀山。子规江上过春残。惯眠古驿常安枕，熟听阳关不惨颜。慵服气，懒烧丹。不妨青鬓戏人间。秘传一字神仙诀，说与君知只是顽。
鹧鸪天::陆游::梳发金盘剩一窝。画眉鸾镜晕双蛾。人间何处无春到，只有伊家独占多。微步处，奈娇何。春衫初换曲尘罗。东邻斗草归来晚，忘却新传子夜歌。
鹧鸪天::陆游::家住苍烟落照间。丝毫尘事不相关。斟残玉瀣行穿竹，卷罢黄庭卧看山。贪啸傲，任衰残。不妨随处一开颜。元知造物心肠别，老却英雄似等闲。
鹧鸪天::陆游::插脚红尘已是颠。更求平地上青天。新来有个生涯别，买断烟波不用钱。沽酒市，采菱船。醉听风雨拥蓑眠。三山老子真堪笑，见事迟来四十年。
鹧鸪天::陆游::懒向青门学种瓜。只将渔钓送年华。双双新燕飞春岸，片片轻鸥落晚沙。歌缥渺，舻呕哑。酒如清露如花。逢人问道归何处，笑指船儿此是家。
鹧鸪天::陆游::南浦舟中两玉人。谁知重见楚江滨。凭教後苑红牙版，引上西川绿锦茵。才浅笑，却轻。淡黄杨柳又催春。情知言语难传恨，不思琵琶道得真。
蓦山溪::陆游::元戎十乘，出次高唐馆。归去旧行，更何人、齐飞霄汉。瞿唐水落，惟是泪波深，催叠鼓，起牙樯，难锁长江断。春深鳌禁，红日宫瓦暖。何处望音尘，黯消魂、层城飞观。人情见惯，不敢恨相忘，梅驿外，蓼滩边，只待除书看。
蓦山溪::陆游::穷山孤垒，腊尽春初破。寂寞掩空斋，好一个、无聊底我。啸台龙岫，随分有云山，临浅濑，荫长松，闲据胡床坐。三杯径醉，不觉纱巾堕。画角唤人归，落梅村、篮舆夜过。城门渐近，几点妓衣红，官驿外，酒垆前，也有闲灯火。
木兰花・玉楼春::陆游::三年流落巴山道。破尽青衫尘满帽。身如西渡头云，愁抵瞿塘关上草。春盘春酒年年好。
朝中措::陆游::幽姿不入少年场。无语只凄凉。一个飘零身世，十分冷淡心肠。
朝中措::陆游::怕歌愁舞懒逢迎。妆晚托春酲。总是向人深处，当时枉道无情。
朝中措::陆游::咚咚傩鼓饯流年。烛焰动金船。彩燕难寻前梦，酥花空点春妍。
临江仙::陆游::鸠雨催成新绿，燕泥收尽残红。春光还与美人同。论心空眷眷，分袂却匆匆。只道真情易写，那知怨句难工。水流云散各西东。半廊花院月，一帽柳桥风。
蝶恋花::陆游::陌上箫声寒食近。雨过园林，花气浮芳润。千里斜阳锺欲瞑。凭高望断南楼信。海角天涯行略尽。三十年间，无处无遗恨。天若有情终欲问。忍教霜点相思鬓。
蝶恋花::陆游::桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。
蝶恋花::陆游::水漾萍根风卷絮。倩笑娇颦，忍记逢迎处。只有梦魂能再遇。堪嗟梦不由人做。梦若由人何处去。短帽轻衫，夜夜眉州路。不怕银缸深绣户。只愁风断青衣渡。
钗头凤・撷芳词::陆游::红酥手。黄酒。满城春色宫墙柳。东风恶。欢情薄。一怀愁绪，几年离索。错错错。春如旧。人空瘦。泪痕红鲛绡透。桃花落。闲池阁。
清商怨::陆游::江头日暮痛饮。乍雪晴犹凛。山驿凄凉，灯昏人独寝。鸳机新寄断锦。
水龙吟::陆游::樽前花底寻春处，堪叹心情全减。一身萍寄，酒徒云散，佳人天远。那更今年，瘴烟蛮雨，夜郎江畔。漫倚楼横笛，临窗看镜，时挥涕、惊流转。花落月明庭院。悄无言、魂消肠断。凭肩携手，当时曾效，画梁栖燕。见说新来，网萦尘暗，舞衫歌扇。料也羞憔悴，慵行芳径，怕啼莺见。
秋波媚・眼儿媚::陆游::秋到边城角声哀。烽火照高台。悲歌击筑，凭高酹酒，此兴悠哉。
秋波媚・眼儿媚::陆游::曾散天花蕊珠宫。一念堕尘中。铅华洗尽，珠玑不御，道骨仙风。
采桑子::陆游::宝钗楼上妆梳晚，懒上秋千。闲拨沈烟。金缕衣宽睡髻偏。鳞鸿不寄辽东信，又是经年。弹泪花前。愁入春风十四弦。
卜算子::陆游::驿外断桥边，寂寞开无主。已是黄昏独自愁，更著风和雨。无意苦争春，一任群芳妒。零落成泥碾作尘，只有香如故。
沁园春::陆游::粉破梅梢，绿动萱丛，春意已深。渐珠帘低卷，筇枝微步，冰开跃鲤，林暖鸣禽。荔子扶疏，竹枝哀怨，浊酒一尊和泪斟。凭栏久，叹山川冉冉，岁月。当时岂料如今。漫一事无成霜鬓侵。看故人强半，沙堤黄阁，鱼悬带玉，貂映蝉金。许国虽坚，朝天无路，万里凄凉谁寄音。东风里，有灞桥烟柳，知我归心。
沁园春::陆游::一别秦楼，转眼新春，又近放灯。忆盈盈倩笑，纤纤柔握，玉香花语，雪暖酥凝。念远愁肠，伤春病思，自怪平生殊未曾。君知否，渐香消蜀锦，泪渍吴绫。难求系日长绳。况倦客飘零少旧朋。但江郊雁起，渔村笛怨，寒委烬，孤砚生冰。水绕山围，烟昏云惨，纵有高台常怯登。消魂处，是鱼笺不到，兰梦无凭。
沁园春::陆游::孤鹤归飞，再过辽天，换尽旧人。念累累枯冢，茫茫梦境，王侯蝼蚁，毕竟成尘。载酒园林，寻花巷陌，当日何曾轻负春。流年改，叹围腰带剩，点鬓霜新。交亲。散落如云。又岂料如今馀此身。幸眼明身健，茶甘饭软，非惟我老，更有人贫。躲尽危机，消残壮志，短艇湖中闲采莼。吾何恨，有渔翁共醉，溪友为邻。
忆秦娥::陆游::玉花骢。晚街金辔声璁珑。声璁珑。闲乌帽，又过城东。富春巷陌花重重。千金沽酒酬春风。酬春风。笙歌围里，锦绣丛中。
汉宫春::陆游::浪迹人间。喜闻猿楚峡，学剑秦川。虚舟泛然不系，万里江天。朱颜绿鬓，作红尘、无事神仙。何妨在，莺花海里，行歌闲送流年。休笑放慵狂眼，看闲坊深院，多少婵娟。燕宫海棠夜宴，花覆金船。
汉宫春::陆游::羽箭雕弓，忆呼鹰古垒，截虎平川。吹笳暮归，野帐雪压青毡。淋漓醉墨，看龙蛇、飞落蛮笺。人误许，诗情将略，一时才气超然。何事又作南来，看重阳药市，元夕灯山。花时万人乐处，帽垂鞭。
月上海棠::陆游::斜阳废苑朱门闭。吊兴亡、遗恨泪痕里。淡淡宫梅，也依然、点酥剪水。凝愁处，似忆宣华旧事。行人别有凄凉意。折幽香、谁与寄千里。
月上海棠::陆游::兰房绣户厌厌病。叹春酲、和闷甚时醒。燕子空归，几曾传、玉关边信。伤心处，独展团窠瑞锦。熏笼消歇沈烟冷。泪痕深、展转看花影。
乌夜啼::陆游::金鸭馀香尚暖，绿窗斜日偏明。兰膏香染云鬟腻，钗坠滑无声。
乌夜啼::陆游::檐角楠阴转日，楼前荔子吹花。鹧鸪声里霜天晚，叠鼓已催衙。
乌夜啼::陆游::我校丹台玉字，君书蕊殿云篇。锦官城里重相遇，心事两依然。
乌夜啼::陆游::世事从来惯见，吾生更欲何之。镜湖西畔秋千顷，鸥鹭共忘机。
乌夜啼::陆游::素意幽栖物外，尘缘浪走天涯。归来犹幸身强健，随分作山家。
乌夜啼::陆游::园馆青林翠樾，衣巾细葛轻纨。好风吹散霏微雨，沙路喜新乾。
乌夜啼::陆游::从宦元知漫浪，还家更觉清真。兰亭道上多修竹，随处岸纶巾。
乌夜啼::陆游::纨扇婵娟素月，纱巾缥渺轻烟。高槐叶长阴初合，清润雨馀天。
真珠帘::陆游::山村水馆参差路。感羁游、正似残春风絮。掠地穿帘，知是竟归何处。镜里新霜空自悯，问几时、鸾台鳌署。迟暮。谩凭高怀远，书空独语。自古。儒冠多误。悔当年、早不扁舟归去。醉下白苹洲，看夕阳鸥鹭。菰菜鲈鱼都弃了，只换得、青衫尘土。
好事近::陆游::混迹寄人间，夜夜画楼银烛。谁见五云丹灶，养黄芽初熟。春风归从紫皇游，东海宴谷。进罢碧桃花赋，赐玉尘千斛。
柳梢青::陆游::锦里繁华。环宫故邸，叠萼奇花。俊客妖姬，争飞金勒，齐驻香车。何须幕障帏遮。宝杯浸、红云瑞霞。银烛光中，清歌声里，休恨天涯。
柳梢青::陆游::十载江湖，行歌沽酒，不到京华。底事翩然，长亭烟草，衰鬓风沙。凭高目断天涯。细雨外、楼台万家。只恐明朝，一时不见，人共梅花。
夜游宫::陆游::雪晓清笳乱起。梦游处、不知何地。铁骑无声望似水。想关河，雁门西，青海际。睡觉寒灯里。漏声断、月斜窗纸。
夜游宫::陆游::独夜寒侵翠被。奈幽梦、不成还起。欲写新愁泪溅纸。忆承恩，叹馀生，今至此。蔌蔌灯花坠。问此际、报人何事。
安公子::陆游::风雨初经社。子规声里春光谢。最是无情，零落尽、蔷薇一架。况我今年，憔悴幽窗下。人尽怪、诗酒消声价。向药炉经卷，忘却莺窗柳榭。万事收心也。粉痕犹在香罗帕。恨月愁花，争信道、如今都罢。空忆前身，便面章台马。
玉胡蝶・玉蝴蝶::陆游::倦客平生行处，坠鞭京洛，解佩潇湘。ピ此夕何年，来赋宋玉高唐。ピ绣帘开、香尘乍起，莲步稳、银烛分行。ピ暗端相。ピ燕羞莺妒，蝶绕蜂忙。ピ难忘。ピ芳樽频劝，峭寒新退，玉漏犹长。ピ几许幽情，只愁歌罢月侵廊。ピ欲归时、司空笑问，微近处，丞相嗔狂。ピ
木兰花慢::陆游::阅邯郸梦境，叹绿鬓、早霜侵。奈华岳烧丹，青溪看鹤，尚负初心。年来向浊世里，悟真诠秘诀绝幽深。养就金芝九畹，种成琪树千林。星坛夜学步虚吟。露冷透瑶簪。对翠凤披云，青鸾溯月，宫阙萧森。
苏武慢::陆游::澹霭空，轻阴清润，绮陌细尘初静。平桥系马，画阁移舟，湖水倒空如镜。掠岸飞花，傍檐新燕，都似学人无定。叹连年戎帐，经春边垒，暗凋颜鬓。空记忆、杜曲池台，新丰歌管，怎得故人音信。羁怀易感，老伴无多，谈麈久闲犀柄。
齐天乐::陆游::角残锺晚关山路，行人乍依孤店。塞月征尘，鞭丝帽影，常把流年虚占。藏鸦柳暗。叹轻负莺花，谩劳书剑。事往关情，悄然频动壮游念。孤怀谁与强遣。市垆沽酒，酒薄怎当愁酽。倚瑟妍词，调铅妙笔，那写柔情芳艳。征途自厌。况烟敛芜痕，雨稀萍点。最是眠时，枕寒门半掩。
齐天乐::陆游::客中随处闲消闷，来寻啸台龙岫。路敛春泥，山开翠雾，行乐年年依旧。天工妙手。放轻绿萱牙，淡黄杨柳。笑问东君，为人能染鬓丝否。西州催去近也，帽檐风软，且看市楼沽酒。宛转巴歌，凄凉塞管，携客何妨频奏。征尘暗袖。漫禁得梅花，伴人疏瘦。几日东归，画船平放溜。
望梅::陆游::寿非金石。恨天教老向，水程山驿。似梦里、来到南柯，这些子光阴，更勘轻掷。戍火边尘，又过了、一年春色。叹名姬骏马，尽付杜陵，苑路豪客。长绳漫劳系日。看人间俯仰，俱是陈迹。纵自倚、英气凌云，奈回尽鹏程，铩残鸾翮。
洞庭春色・沁园春::陆游::壮岁文章，暮年勋业，自昔误人。算英雄成败，轩裳得失，难如人意，空丧天真。请看邯郸当日梦，待炊罢黄粱徐欠伸。方知道，许多时富贵，何处关身。人间定无可意，怎换得、玉丝莼。且钓竿渔艇，笔床茶灶，闲听荷雨，一洗衣尘。
渔家傲::陆游::东望山阴何处是。往来一万三千里。写得家书空满纸。流清泪。书回已是明年事。寄语红桥桥下水。扁舟何日寻兄弟。行遍天涯真老矣。愁无寐。鬓丝几缕茶烟里。
绣停针::陆游::叹半纪，跨万里秦吴，顿觉衰谢。回首行，英俊并游，咫尺玉堂金马。气凌嵩华。负壮略、纵横王霸。梦经洛浦梁园，觉来泪流如泻。山林定去也。却自恐说著，少年时话。静院焚香，闲倚素屏，今古总成虚假。趁时婚嫁。
桃源忆故人::陆游::斜阳寂历柴门闭。一点炊烟时起。鸡犬往来林外。俱有萧然意。衰翁老去疏荣利。绝爱山城无事。临去画楼频倚。何日重来此。
桃源忆故人::陆游::栏干几曲高斋路。正在重云深处。丹碧未乾人去。高栋空留句。离离芳草长亭暮。无奈征车不住。惟有断鸿烟渚。知我频回顾。
桃源忆故人::陆游::一弹指顷浮生过。堕甑元知当破。去去醉吟高卧。独唱何须和。残年还我从来我。万里江湖烟舸。脱尽利名缰锁。世界元来大。
桃源忆故人::陆游::城南载酒行歌路。冶叶倡条无数。一朵红凝露。最是关心处。莺声无赖催春去。那更兼旬风雨。试问岁华何许。芳草连天暮。
桃源忆故人::陆游::中原当日三川震。关辅回头煨烬。泪尽两河征镇。日望中兴运。秋风霜满青青鬓。老却新丰英俊。云外华山千仞。依旧无人问。
极相思::陆游::江头疏雨轻烟。寒食落花天。翻红坠素，残霞暗锦，一段凄然。
一丛花::陆游::尊前凝伫漫魂迷。犹恨负幽期。从来不惯伤春泪，为伊後、滴满罗衣。那堪更是，吹箫池馆，青子绿阴时。回廊帘影昼参差。偏共睡相宜。
一丛花::陆游::仙姝天上自无双。玉面翠蛾长。黄庭读罢心如水，闭朱户、愁近丝簧。窗明几净，闲临唐帖，深炷宝奁香。人间无药驻流光。风雨又催凉。
隔浦莲近拍::陆游::飞花如趁燕子。直度帘栊里。帐掩香云暖，金笼鹦鹉惊起。凝恨慵梳洗。妆台畔，蘸粉纤纤指。宝钗坠。才醒又困，厌厌中酒滋味。墙头柳暗，过尽一年春事。罨画高楼怕独倚。
隔浦莲近拍::陆游::骑鲸云路倒景。醉面风吹醒。笑把浮丘袂，寥然非复尘境。震泽秋万顷。烟霏散，水面飞金镜。露华冷。湘妃睡起，鬟倾钗坠慵整。临江舞处，零乱塞鸿清影。河汉横斜夜漏永。
昭君怨::陆游::昼永蝉声庭院。人倦懒摇团扇。小景写潇湘。自生凉。帘外蹴花双燕。帘下有人同见。宝篆拆官黄。炷熏香。
双头莲::陆游::华鬓星星，惊壮志成虚，此身如寄。萧条病骥。向暗里。消尽当年豪气。梦断故国山川，隔重重烟水。身万里。旧社凋零，青门俊游谁记。尽道锦里繁华，叹官闲昼永，柴荆添睡。清愁自醉。念此际。付与何人心事。
南歌子::陆游::异县相逢晚，中年作别难。暮秋风雨客衣寒。又向朝天门外、话悲欢。瘦马行霜栈，轻舟下雪滩。乌奴山下一林丹。为说三年常寄、梦魂间。
豆叶黄・忆王孙::陆游::春风楼上柳腰肢。初试花前金缕衣。袅袅娉娉不自持。
豆叶黄・忆王孙::陆游::一春常是雨和风。风雨晴时春已空。谁惜泥沙万点红。
醉落魄・一斛珠::陆游::江湖醉客。投杯起舞遗乌帻。三更冷翠沾衣湿。袅袅菱歌，催落半川月。空花昨梦休寻觅。云台麟阁俱陈迹。
鹊桥仙::陆游::华灯纵博，雕鞍驰射，谁记当年豪举。酒徒一一取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、君恩赐与。
鹊桥仙::陆游::一竿风月，一蓑烟雨，家在钓台西住。卖鱼生怕近城门，况肯到、红尘深处。潮生理棹，潮平系缆，潮落浩歌归去。时人错把比严光，我自是、无名渔父。
鹊桥仙::陆游::茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。催成清泪，惊残孤梦，又拣深枝飞去。故山犹自不堪听，况半世、飘然羁旅。
长相思::陆游::云千重。水千重。身在千重云水中。月明收钓筒。头未童。耳未聋。得酒犹能双脸红。一尊谁与同。
长相思::陆游::桥如虹。水如空。一叶飘然烟雨中。天教称放翁。侧船篷。使江风。蟹舍参差渔市东。到时闻暮锺。
长相思::陆游::面苍然。鬓皤然。满腹诗书不直钱。官闲常昼眠。画凌烟。上甘泉。自古功名属少年。知心惟杜鹃。
长相思::陆游::暮山青。暮霞明。梦笔桥头艇子横。苹风吹酒醒。看潮生。看潮平。小住西陵莫较程。莼丝初可烹。
长相思::陆游::悟浮生。厌浮名。回视千锺一发轻。从今心太平。爱松声。爱泉声。写向孤桐谁解听。空江秋月明。
菩萨蛮::陆游::江天淡碧云如扫。苹花零落莼丝老。细细晚波平。月从波面生。渔家真个好。悔不归来早。经岁洛阳城。鬓丝添几茎。
菩萨蛮::陆游::小院蚕眠春欲老。新巢燕乳花如扫。幽梦锦城西。海棠如旧时。当年真草草。一棹还吴早。题罢惜春诗。镜中添鬓丝。
诉衷情::陆游::当年万里觅封侯。匹马戍梁州。关河梦断何处，尘暗旧貂裘。胡未灭，鬓先秋。泪空流。此生谁料，心在天山，身老沧洲。
诉衷情::陆游::青衫初入九重城。结友尽豪英。蜡封夜半传檄，驰骑谕幽并。时易失，志难成。鬓丝生。平章风月，弹压江山，别是功名。
生查子::陆游::还山荷主恩，聊试扶犁手。新结小茅茨，恰占清江口。风尘不化衣，邻曲常持酒。那似宦游时，折尽长亭柳。
生查子::陆游::梁空燕委巢，院静鸠催雨。香润上朝衣，客少闲谈麈。鬓边千缕丝，不是吴蚕吐。孤梦泛潇湘，月落闻柔橹。
破阵子::陆游::仕至千锺良易，年过七十常稀。眼底荣华元是梦，身後声名不自知。营营端为谁。幸有旗亭沽酒，何妨茧纸题诗。
破阵子::陆游::看破空花尘世，放轻昨梦浮名。蜡屐登山真率饮，筇杖穿林自在行。身闲心太平。料峭馀寒犹力，廉纤细雨初晴。
上西楼・相见欢::陆游::江头绿暗红稀。燕交飞。忽到当年行处、恨依依。洒清泪。叹人事。
点绛唇::陆游::采药归来，独寻茅店沽新酿。暮烟千嶂。处处闻渔唱。醉弄扁舟，不怕粘天浪。江湖上。遮回疏放。作个闲人样。
谢池春::陆游::壮岁从戎，曾是气吞残虏。阵云高、狼烽夜举。朱颜青鬓，拥雕戈西戍。笑儒冠、自来多误。功名梦断，却泛扁舟吴楚。漫悲歌、伤怀吊古。
谢池春::陆游::贺监湖边，初系放翁归棹。小园林、时时醉倒。春眠惊起，听啼莺催晓。叹功名、误人勘笑。朱桥翠径，不许京尘飞到。挂朝衣、东归欠早。
谢池春::陆游::七十衰翁，不减少年豪气。似天山、凄凉病骥。铜驼荆棘，洒临风清泪。甚情怀、伴人儿戏。如今何幸，作个故溪归计。鹤飞来、晴岚暖翠。
一落索::陆游::满路游丝飞絮。韶光将暮。此时谁与说新愁，有百啭、流莺语。俯仰人间今古。
一落索::陆游::识破浮生虚妄。从人讥谤。此身恰似弄潮儿，曾过了、千重浪。且喜归来无恙。
杏花天::陆游::老来驹隙度。只合、狂歌醉舞。金杯到手君休诉。看著春光又暮。谁为倩、柳条系住。且莫遣、城笳催去。
太平时・添声杨柳枝::陆游::竹里房栊一径深。静。乱红飞尽绿成阴。有鸣禽。临罢兰亭无一事，自修琴。
恋绣衾::陆游::不惜貂裘换钓篷。嗟时人、谁识放翁。归棹借、樵风稳，数声闻、林外暮锺。
恋绣衾::陆游::无方能驻脸上红。笑浮生、扰扰梦中。平地是、冲霄路，又何劳、千日用功。
风入松::陆游::十年裘马锦江滨。酒隐红尘。万金选胜莺花海，倚疏狂、驱使青春。吹笛鱼龙尽出，题诗风月俱新。自怜华发满纱巾。犹是官身。凤楼常记当年语，问浮名、何似身亲。欲寄吴笺说与，这回真个闲人。
真珠帘::陆游::灯前月下嬉游处。向笙歌、锦绣丛中相遇。彼此知名，才见便论心素。浅黛娇蝉风调别，最动人、时时偷顾。归去。想闲窗深院，调弦促柱。乐府初翻新谱。漫裁红点翠，闲题金缕。燕子入帘时，又一番春暮。侧帽燕脂坡下过，料也记、前年崔护。
风流子::陆游::佳人多命薄，初心慕、德耀嫁梁鸿。记绿窗睡起，静吟闲咏，句翻离合，格变玲珑。更乘兴，素纨留戏墨，纤玉抚孤桐。蟾滴夜寒，水浮微冻，凤笺春丽，花砑轻红。人生谁能料，堪悲处、身落柳陌花丛。空羡画堂鹦鹉，深闭金笼。
双头莲::陆游::风卷征尘，堪叹处、青骢正摇金辔。客襟贮泪。漫万点如血，凭谁持寄。伫想艳态幽情，压江南佳丽。春正媚。怎忍长亭，匆匆顿分连理。目断淡日平芜，望烟浓树远，微茫如荠。悲欢梦里。奈倦客、又是关河千里。最苦唱彻骊歌，重迟留无计。
鹧鸪天::陆游::杖屦寻春苦未迟。洛城樱笋正当时。三千界外归初到，五百年前事总知。吹玉笛，渡清伊。相逢休问姓名谁。小车处士深衣叟，曾是天津共赋诗。
蝶恋花::陆游::禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。冉冉年华留不住。镜里朱颜，毕竟消磨去。一句丁宁君记取。神仙须是闲人做。
渔父・渔歌子::陆游::石帆山下雨空。三扇香新翠箬篷。
渔父・渔歌子::陆游::晴山滴翠水蓝。聚散渔舟两复三。
渔父・渔歌子::陆游::镜湖俯仰两青天。万顷玻璃一叶船。
渔父・渔歌子::陆游::湘湖烟雨长莼丝。菰米新炊滑上匙。
渔父・渔歌子::陆游::长安拜免几公卿。渔父横眠醉未醒。
恋绣衾::陆游::雨断西山晚照明。悄无人、幽梦自惊。说道去、多时也，到如今、真个是行。
采桑子::陆游::三山山下闲居士，巾履萧然。小醉闲眠。风引飞花落钓船。
水龙吟::陆游::摩诃池上追游路，红绿参差春晚。韶光妍媚，海棠如醉，桃花欲暖。挑菜初闲，禁烟将近，一城丝管。看金鞍争道，香车飞盖，争先占、新亭馆。惆怅年华暗换。黯销魂、雨收云散。镜奁掩月，钗梁拆凤，秦筝斜雁。身在天涯，乱山孤垒，危楼飞观。叹春来只有，杨花和恨、向东风满。
月照梨花・河传::陆游::霁景风软，烟江春涨。小阁无人，绣帘半上。花外姊妹相呼。约樗蒲。修蛾忘了章台样。细思一饷。感事添惆怅。
月照梨花・河传::陆游::闷已萦损。那堪多病。几曲屏山，伴人昼静。梁燕催起犹慵。换熏龙。新愁旧恨何时尽。渐凋绿鬓。小雨知花信。
夜游宫::陆游::宴罢珠帘半卷。画檐外、蜡香人散。翠雾霏霏漏声断。倚香肩，看中庭，花影乱。宛是高唐馆。宝奁炷、麝烟初暖。
如梦令::陆游::独倚博山峰小。翠雾满身飞绕。只恐学行云，去作阳台春晓。春晓。春晓。满院绿阳芳草。
失调名::陆游::
解连环::陆游::泪淹妆薄。背东风伫立，柳绵池阁。漫细字、书满芳笺，恨钗燕筝鸿，总难凭托。风雨无情，又颠倒、绿苔红萼。仗香醪破闷，怎禁夜阑，酒酲萧索。刘郎已望故约。奈重门静院，光景如昨。尽做它、别有留心，便不念当时，雨意初著。
大圣乐::陆游::电转雷惊，自叹浮生，四十二年。试思量往事，虚无似梦，悲欢万状，合散如烟。苦海无边，爱河无底，流浪看成百漏船。何人解，问无常火里，铁打身坚。须臾便是华颠。好收拾形体归自然。
钗头凤・撷芳词::唐婉::世情薄。人情恶。雨送黄昏花易落。晓风乾。泪痕残。欲笺心事，独语斜阑。难难难。人成各。今非昨。病魂尝似秋千索。角声寒。夜阑珊。
生查子::陆游妾某氏::只知愁上眉，不识愁来路。窗外有芭蕉，阵阵黄昏雨。逗晓理残妆，整顿教愁去。不合画春山，依旧留连住。
祝英台
柳烟浓，花露重，合是醉时候。楼倚花梢，长记小垂手。谁教钗燕轻分，镜鸾慵舞，是孤负、几番春昼。自别後。闻道花底花前，多是两眉皱。又说新来，比似旧时瘦。须知两意长存，相逢终有。莫谩被、春光。
夜行
曲水溅裙三月二。马如龙、钿车如水。风扬游丝，日烘晴昼，人共海棠俱醉。客里光阴难可意。
朝中措::贾逸祖::青山隐隐水斜斜。修竹两三家。又是水寒山瘦，依然行客遍天涯。
鹊桥仙::蜀妓::说盟说誓。说情说意。动便春愁满纸。多应念得脱空经，是那个、先生教底。不茶不饭，不言不语，一味供他憔悴。相思已是不曾闲，又那得、功夫咒你。
画堂春::姜特立::故园二月正芳菲。红紫团枝。一番草绿谢郎池。人醉如泥。底事江乡风物，年年独殿芳时。无情燕子背人飞。似愧春迟。
浣溪沙::姜特立::节序回环已献裘。不堪风叶夜鸣秋。寒吟露月阶幽。蜗角虚名真误我，蝇头细字不禁愁。班超何日定封候。
菩萨蛮::姜特立::日长庭院无人到。琅翠影摇寒瓮。困卧北窗凉。好风吹梦长。壁月升东岭。冷浸扶疏影。苗叶万珠明。露华圆更清。
菩萨蛮::姜特立::蓬山学士文章伯。尊前风味谁能敌。新觅似花人。添成小院春。玉纤呵翠袖。满劝金杯酒。寿酒莫辞斟。酒深人意深。
菩萨蛮::姜特立::镜天良月皆佳节。休恨今宵妨皎洁。玉锁闷蟾宫。娥意自通。终有开时节。莫放笙歌歇。来夕尚婵娟。何妨把酒看。
霜天晓角::姜特立::欢娱电掣。何况轻离别。料得两情无奈，思量尽、总难说。酒热。凄兴发。
阮郎归::姜特立::绿阴庭院记年时。家人捧寿卮。乐声催拍送腰支。香风匝地衣。清梦断，彩云飞。刘郎今鬓丝。强将杯酒破愁眉。如今触事非。
浪淘沙::姜特立::春事有来期。且喜春归。问春何似去年时。报道今年春意好，随分开眉。往事莫伤悲。光景如飞。十分潘鬓已成丝。幸是风流犹未减，且醉芳菲。
朝中措::姜特立::芳林曲径锦玲珑。腻白借微红。元是海棠标格，司花点化东风。
朝中措::姜特立::十分天赋好精神。宫样小腰身。迷却阳城下蔡，未饶宋玉东邻。
朝中措::姜特立::如山堂上翠横空。山影浪花中。夜夜林间明月，时时柳外清风。
蝶恋花::姜特立::飘粉吹香三月暮。病酒情怀，愁绪浑无数。有个人人来又去。归期有恨难留驻。明日尊前无觅处。咿轧篮舆，只向双溪路。我辈情锺君谩与。为云为雨应难据。
声声慢::姜特立::云迷越岫，枫冷吴江，天香忽到人寰。满额涂黄，别更一种施丹。天教素秋独步，笑同时、霜菊秋兰。最好处，向水阶月地，把酒相看。应有骚人雅韵，将胆瓶筠管，簇向屏山。野店云房，争待结屋中间。无奈猖狂老子，架巢卧、风露清闲。待早晚，约娥、同住广寒。
卜算子::姜特立::丹桂一枝芳，陡觉秋容静。月里人间总一般，共此扶疏影。枕畔忽闻香，夜半还思省。争奈娥不嫁人，寂寞孤衾冷。
西江月::姜特立::富贵从来自有，人生最羡长年。八秩未华颠。更喜此身强健。金印新来如斗，丝纶御墨犹鲜。枣如瓜大藕如船。莫惜尊前满劝。
满江红::姜特立::听说梅山，一邱内、深藏曲折。过醒心桥下，水光清彻。迤逦跻攀登翠岭，沈沈烟壑千峰列。更小亭、风露逼华堂，荷香发。歌声动，云横阕。舞腰转，风回雪。正良辰美景，众宾欢悦。老子中间聊笑傲，酒行莫放觥筹歇。愿此生、长似钓璜公，添华发。
念奴娇::姜特立::宦途险，问急流勇退，几人闻早。自别修门今正是，一纪生朝还到。绿野风光，平泉草木，争似梅山好。园林如画，芰荷香泛芳沼。早晚玉节来临，君恩踵至，金印应如斗。好是华堂开宴处，歌舞管弦声奏。海上蟠桃，山中仙杏，共劝长生酒。莫辞沈醉，年年此会依旧。
满江红::姜特立::小小华堂，朱阑外、乱山如簇。更云中仙掌，一峰高矗。南极老人呈瑞处，丙丁躔次光相烛。又谁知、堂上有闲人，无拘束。宾朋至，须歌曲。风月好，纷丝竹，都不管、世间是非荣辱。屈指如今侪辈少，几人老後能知足。问此身、何地寄生涯，唯松菊。
临江仙::姜特立::桃李飞花春渐老，海棠次第芬芳。庭前红叶已成行。酴开未到，犹更有花王。从此便须排日醉，莫将闲事相妨。老来不是太疏狂。尊前君看取，潘宾已成霜。
感皇恩::姜特立::儿女沸欢声，生朝来到。帘幕中间喷香兽。京祠新任，好事日边还又。清闲无个事，君恩厚。赢得乞食，歌姬一笑。旧衲云山伴红袖。蓬莱弱水，试问神仙何有。近来饶落托，贪杯酒。
朝中措::周必大::乘成台上晓书云。黄色映天庭。已谢浮名浮利，也知来应长生。
满庭芳::周必大::天壤茫茫，人心殊观，未免因欠思馀。太山邱垤，同载一方舆。那更长沙下湿，祝融峰、才比吾庐。秋风冷，攀缘汗浃，应叹苦区区。登高，聊尔耳，何须蜡屐，谁暇膏车。默存处，清都宛在须臾。笑约乘鸾羽客，窥倒景、拊掌崎岖。归来把，萸囊菊盏，一为洗泥涂。
谒金门::周必大::梅乍吐。趁寿席、香风度。人与此花俱独步。风流天付与。好在青云歧路。愿共作、和羹侣。归访赤松辞万户。莺花犹是主。
点绛唇::周必大::报答风光，满倾琼液休思睡。乱莺声碎。来往甘棠底。闻道中和，深简君王意。归舟起。到时应是。玉殿槐交翠。
点绛唇::周必大::醉上兰舟，羡他沙暖鸳鸯睡。月波金碎。愁海深无底。太守新词，解释无穷意。高歌起。浮云闲事。浑付烟中翠。
点绛唇::周必大::踏白江梅，大都玉斫酥凝就。雨肥霜逗。痴了闺房秀。莫待冬深，雪压风欺後。君知否。却嫌伊瘦。仍怕伊。
点绛唇::周必大::秋夜乘槎，客星容到天孙渚。眼波微注。将谓牵牛渡。见了还非，重理霓裳舞。都无误。几年一遇。莫讶周郎顾。
朝中措::周必大::月眉新画露珠圆。今夕正相鲜。欲导唐家诞节，先生汉相韦贤。
朝中措::周必大::九重深念朔庭空。良弼梦时中。擢第难遵常制，筑岩直继高风。
醉落魄・一斛珠::周必大::山川迥别。赤城自古雄东越。锺英储秀簪绅列。何事黄扉，殊未相黄发。如今衮职那容缺。人心恰与天时合。
醉落魄・一斛珠::周必大::才高句杰。飞黄却应鸾和节。新词聊卷波澜阔。泉玉淙铮，犹不比清切。相逢未稳愁相别。南园烟草南楼月。
西江月::周必大::三月群贤毕集，二天五马生光。传觞击鼓底匆忙。画将飞江上。鲁国方虚两社，齐人要复侵疆。延英引对上东廊。应念幽人相望。
西江月::周必大::藉甚新除刺史，岿然鲁殿灵光。诏书催发棹讴忙。沙路从今稳上。有喜刊除戎索，无劳远抚闽疆。日高龙影转槐廊。想见清光注望。
导引::周必大::重华真主，晨夕奉庭闱。祀庆成时。乾元坤载同归美，宝册两光辉。斑衣何似赭黄衣。
导引::周必大::新阳初应，乐事起彤庭。和气满吴京。帝家来庆东皇寿，西母共长生。金书玉篆灿龙文。
导引::周必大::合宫亲飨，青女肃长空。精意与天通。后皇临顾谁为侑，文祖暨神功。亟蒙祉福岁长丰。
合宫歌::周必大::圣明朝，旷典乘秋举。大飨本仁祖。九室八牖四户。敕躬齐戒格堪舆。盛牲实俎。并侑总稽古。玉露乍肃天宇。冰轮下照金铺。燎烟嘘呼。郁尊香，云门舞。仿佛翔坐，灵心咸嘉娱。众星俞美，光属照珠。清晓御丹凤，湛恩遍浃率溥。欢声雷动岳镇呼。徐命法驾，万骑花盈路。献胙慈极，寿同箕翼，事超唐虞。
失调名::周辉::
失调名::周辉::
满江红::范成大::寒谷春生，熏叶气、玉筒吹谷。新阳後、便占新岁，吉云清穆。休把心情关乐裹，但逢节序添诗轴。笑强颜、风物岂非痴，终非俗。清昼永，佳眠熟。门外事，何时足。且团栾同社，笑歌相属。著意调停云露酿，从头检举梅花曲。纵不能、将醉作生涯，休拘束。
满江红::范成大::竹里行厨，来问讯、诸侯宾老。春满座、弹丝未遍，挥豪先了。云避仁风收雨脚，日随和气薰林表。向尊前、来访白髯公，衰何早。志千里，功名兆。光万丈，文章耀。洗水壶胸次，月秋霜晓。应念一堂尘网暗，故将百和香云绕。算赏心、清话古来多，如今少。
满江红::范成大::柳外轻雷，催几阵、雨丝飞急。雷雨过、半川荷气，粉融香。弄蕊攀条春一笑，从教水溅罗衣湿。打梁州、箫鼓浪花中，跳鱼立。山倒影，云千叠。横浩荡，舟如叶。有采菱清些，桃根双楫。忘却天涯泊地，尊前不放闲愁人。任碧筒、十丈卷金波，长鲸吸。
满江红::范成大::罨画溪山，行欲遍、风蒲还举。天渐远、水云初静，柁楼人语。月色波光看不定，玉虹横卧金鳞舞。看五湖、今夜只边舟，追千古。怀往事，渔樵侣。曾共醉，松江渚。算今年依旧，一杯沧浦。宇宙此身元是客，不须怅望家何许。但中秋、时节好溪山，皆吾土。
千秋岁::范成大::北城南埭。玉水方流汇。青樾里，红尘外。万桃春不老，双竹寒相对。回首处，满城明月曾同载。分散西园盖。消减东阳带。人事改，花源在。神仙虽可学，功行无过醉。新酒好，就船况有鱼堪买。
浣溪沙::范成大::倾坐东风百媚生。万红无语笑逢迎。照妆醒睡蜡烟轻。采横斜春不夜，绛霞浓淡月微明。梦中重到锦官城。
浣溪沙::范成大::催下珠帘护绮丛。花枝红里烛枝红。烛光花影夜葱茏。锦地绣天香雾里，珠星璧月彩云中。人间别有几春风。
浣溪沙::范成大::送尽残春更出游。风前踪迹似沙鸥。浅斟低唱小淹留。月见西楼清夜醉，雨添南浦绿波愁。有人无计恋行舟。
浣溪沙::范成大::歙浦钱塘一水通。闲云如幕碧重重。吴山应在碧云东。无力海棠风淡荡，半眠官柳日葱茏。眼前春色为谁浓。
浣溪沙::范成大::宝髻双双出绮丛。妆光梅影各春风。收灯时候却相逢。鱼子笺中此宛转，龙香拨上语玲珑。明朝车马莫西东。
浣溪沙::范成大::红锦障泥杏叶鞯。解鞍呼渡忆当年。马骄不肯上航船。茅店竹篱开席市，绛裙青袂姜田。临平风物故依然。
导引::和岘::气和玉烛，睿化著鸿明。缇管一阳生。郊盛礼燔柴毕，旋轸凤凰城。森罗仪卫振华缨。载路溢欢声。皇图大业超前古，垂象泰阶平。岁时丰衍，九土乐升平。睹寰海澄清。道高尧舜垂衣治，日月并文明。
六州::和岘::严夜警，铜莲漏迟迟。清禁肃，森陛戟，羽卫俨皇闱。角声励，钲鼓攸宜。金管成雅奏，逐吹逶迤。荐苍璧，郊祀神祗。属景运纯禧。京坻丰衍，群材乐育，诸侯述职，盛德服蛮夷。殊祥萃，九苞丹凤来仪。膏露降，和气洽，三秀焕灵芝。鸿猷播，史册相辉。张四维。卜世永固丕基。敷玄化，荡荡无为。
十二时・忆少年::和岘::承宝运，驯致隆平。鸿庆被寰瀛。时清俗阜，治定功成。遐迩咏由庚。严郊祀，文物声明。会天正、星拱奏严更。布羽仪簪缨。宸心虔洁，明德播惟馨。动苍冥。神降享精诚。燔柴半，万乘移天仗，肃銮辂旋衡。千官云拥，群后葵倾。玉帛旅明庭。韶荐，金奏谐声。集休亨。皇泽浃黎庶，普率洽恩荣。仰钦元后，睿圣贯三灵。
点绛唇::王禹::雨恨云愁，江南依旧称佳丽。水村渔市。一缕孤烟细。天际征鸿，遥认行如缀。平生事。此时凝睇。谁会凭阑意。
越江吟::苏易简::神仙神仙瑶池宴。片片。碧桃零落春风晚。
甘草子::寇准::春早。柳丝无力，低拂清门道。暖日笼啼鸟。初坼桃花小。遥望碧天净如扫。曳一缕、轻烟缥缈。
踏莎行::寇准::春色将阑，莺声渐老。红英落尽青梅小。画堂人静雨，屏山半掩馀香袅。密约沈沈，离情杳杳。菱花尘满慵将照。倚楼无语欲销魂，长空黯淡连芳草。
阳关引::寇准::塞草烟光阔，渭水波声咽。春朝雨霁轻尘歇。征鞍发。指青青杨柳，又是轻攀折。动黯然，知有后会甚时节。更尽一杯酒，歌一阕。叹人生，最难欢聚易离别。且莫辞沉醉，听取阳关彻。念故人，千里自此共明月。
点绛唇::寇准::水陌轻寒，社公雨足东风慢。定巢新燕。湿雨穿花转。象尺熏炉，拂晓停针线。愁蛾浅。飞红零乱。侧卧珠帘卷。
江南春・秋风清::寇准::波渺渺，柳依依。孤村芳草远，斜日杏花飞。江南春尽离肠远，苹满汀洲人未归。
夜度娘::寇准::
木兰花・玉楼春::钱惟演::城上风光莺语乱。城下烟波春拍岸。绿杨芳草几时休，泪眼愁肠先已断。 情怀渐变成衰晚。鸾鉴朱颜惊暗换。昔年多病厌芳尊，今日芳尊惟恐浅。
玉楼春::钱惟演::锦箨参差朱槛曲。露濯文犀和粉绿。未容浓翠伴桃红，已许纤枝留凤宿。嫩似春荑明似玉。
踏莎行::陈尧佐::二社良辰，千家庭院。翩翩又见新来燕。凤凰巢稳许为邻，潇湘烟暝来何晚。乱入红楼，低飞绿岸。画梁时拂歌尘散。为谁归去为谁来，主人恩重珠帘卷。
酒泉子::潘阆::长忆钱塘，不是人寰是天上。万家掩映翠微间。处处水潺潺。异花四季当窗放。出入分明在屏障。别来隋柳几经秋。何日得重游。
酒泉子::潘阆::长忆钱塘，临水傍山三百寺。僧房携杖遍曾游。闲话觉忘忧。檀楼阁云霞畔。钟梵清宵彻天汉。别来遥礼祗焚香。便恐是西方。
酒泉子::潘阆::长忆西湖，湖上春来无限景。吴姬个个是神仙。兢泛木兰船。楼台簇簇疑蓬岛。野人祗合其中老。别来已是二十年。东望眼将穿。
酒泉子::潘阆::长忆西湖，尽日凭阑楼上望。三三两两钓鱼舟。岛屿正清秋。笛声依约芦花里。白鸟成行忽惊起。别来闲整钓鱼竿。思入水云寒。
酒泉子::潘阆::长忆孤山，山在湖心如黛簇。僧房四面向湖开。轻棹去还来。芰荷香喷连云阁。阁上清声檐下铎。别来尘土污人衣。空役梦魂飞。
酒泉子::潘阆::长忆西山，灵隐寺前三竺後。冷泉亭上旧曾游。三伏似清秋。白猿时见攀高树。长啸一声何处去。别来几向画阑看。终是欠峰峦。
酒泉子::潘阆::长忆高峰，峰上塔高尘世外。昔年独上最高层。月出见觚。举头咫尺疑天汉。星斗分明在身畔。别来无翼可飞腾。何日得重登。
酒泉子::潘阆::长忆吴山，山上森森吴相庙。庙前江水怒为涛。千古恨犹高。寒鸦日暮鸣还聚。时有阴云笼殿宇。别来有负谒灵祠。遥奠酒盈卮。
酒泉子::潘阆::长忆龙山，日月宫中谁得到。宫中旦暮听潮声。台殿竹风清。门前岁岁生灵草。人采食之多不老。别来已白数茎头。早晚却重游。
酒泉子::潘阆::长忆观潮，满郭人争江上望。来疑沧海尽成空。万面鼓声中。弄涛儿向涛头立。手把红旗旗不湿。别来几向梦中看。梦觉尚心寒。
扫市舞::潘阆::出砒霜，价钱可。
凤栖梧・蝶恋花::丁谓::十二层楼春色早。三殿笙歌，九陌风光好。堤柳岸花连复道。玉梯相对开蓬岛。莺啼乔林鱼在藻。太液微波，绿斗王孙草。南阙万人瞻羽葆。后天祝圣天难老。
凤栖梧・蝶恋花::丁谓::朱阙玉城通阆苑。月桂星榆，春色无深浅。潇瑟篌笙仙客宴。蟠桃花满蓬莱殿。九色明霞裁羽扇。云雾为车，鸾鹤骖雕辇。
相思令・相思儿令::林逋::吴山青。越山青。两岸青山相对迎。争忍有离情。 君泪盈。妾泪盈。罗带同心结未成。江边潮已平。
点绛唇::林逋::金谷年年，乱生春色谁为主。馀花落处。满地和烟雨。又是离歌，一阕长亭暮。王孙去。萋萋无数。南北东西路。
霜天晓角::林逋::冰清霜洁。昨夜梅花发。甚处玉龙三弄，声摇动、枝头月。梦绝。金兽。
瑞鹧鸪::林逋::众芳摇落独鲜妍。占尽风情向小园。疏影横斜水清浅，暗香浮动月黄昏。
少年游::杨亿::江南节物，水昏云淡，飞雪满前村。千寻翠岭，一枝芳艳，迢递寄归人。寿阳妆罢，冰姿玉态，的的写天真。
生查子::陈亚::朝庭数擢贤，旋占凌霄路。自是郁陶人，险难无移处。也知没药疗饥寒，食薄何相误。大幅纸连粘，甘草归田赋。
生查子::陈亚::相思意已深，白纸书难足。字字苦参商，故要槟郎读。分明记得约当归，远至樱桃熟。何事菊花时，犹未回乡曲。
生查子::陈亚::小院雨馀凉，石竹风生砌。罢扇尽从容，半下纱厨睡。起来闲坐北亭中，滴尽真珠泪。为念婿辛勤，去折蟾宫桂。
生查子::陈亚::浪荡去未来，踯躅花频换。可惜石榴裙，兰麝香销半。琵琶闲抱理相思，必拨朱弦断。拟续断朱弦，待这冤家看。
喜迁莺::夏竦::霞散绮，月沈钩。帘卷未央楼。夜凉河汉截天流。宫阙锁清秋。瑶阶曙。金盘露。凤髓香和烟雾。三千珠翠拥宸游。水殿按凉州。
鹧鸪天::夏竦::镇日无心扫黛眉。临行愁见理征衣。尊前只恐伤郎意，阁泪汪汪不敢垂。停宝马，捧瑶卮。相斟相劝忍分离。不如饮待奴先醉，图得不知郎去时。
多丽::聂冠卿::想人生，美景良辰堪惜。问其间、赏心乐事，就中难是并得。况东城、凤台沙苑，泛晴波、浅照金碧。露洗华桐，烟霏丝柳，绿阴摇曳，荡春一色。画堂迥、玉簪琼佩，高会尽词客。清欢久、重然绛蜡，别就瑶席。有翩若轻鸿体态，暮为行雨标格。逞朱唇、缓歌妖丽，似听流莺乱花隔。慢舞萦回，娇鬟低，腰肢纤细困无力。忍分散、彩云归後，何处更寻觅。休辞醉，明月好花，莫谩轻掷。
望汉月・忆汉月::李遵::黄菊一丛临砌。颗颗露珠装缀。独教冷落向秋天，恨东君不曾留意。雕阑新雨霁。
滴滴金::李遵::帝城五夜宴游歇。残灯外、看残月。都人犹在醉乡中，听更漏初彻。行乐已成闲话说。
苏幕遮::范仲淹::碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。
渔家傲::范仲淹::塞下秋来风景异。衡阳雁去无留意。四面边声连角起。千嶂里。长烟落日孤城闭。浊酒一杯家万里。燕然未勒归无计。羌管悠悠霜满地。人不寐。将军白发征夫泪。
御街行::范仲淹::纷纷堕叶飘香砌。夜寂静、寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉。酒未到、先成泪。残灯明灭枕头欹。谙尽孤眠滋味。都来此事，眉间心上，无计相回避。
剔银灯::范仲淹::昨夜因看蜀志。笑曹操、孙权、刘备。用尽机关，徒劳心力，只得三分天地。屈指细寻思，争如共、刘伶一醉。人世都无百岁。少痴呆、老成悴。
定风波::范仲淹::罗绮满城春欲暮。百花洲上寻芳去。浦映□花花映浦。无尽处。恍然身入桃源路。莫怪山翁聊逸豫。功名得丧归时数。莺解新声蝶解舞。
剔银灯::沈邈::一夜隋河风劲。霜湿水天如镜。古柳堤长，寒烟不起，波上月无流影。那堪频听。疏星外、离鸿相应。须信道、情多是病。酒未到、愁肠还醒。数叠兰衾，馀香未减，甚时枕鸳重并。
剔银灯::沈邈::江上秋高霜早。云静月华如扫。候雁初飞，啼正苦，又是黄花衰草。等闲临照。潘郎鬓、星星易老。那堪更、酒醒孤棹。望千里、长安西笑。臂上妆痕，胸前泪粉，暗惹离愁多少。
长相思::杨适1::南山明。北山明。中有长亭号丈亭。沙边供送迎。东江清。西江清。海上潮来两岸平。行人分棹行。
黄莺儿::柳永::园林晴昼春谁主。暖律潜催，幽谷暄和，黄鹂翩翩，乍迁芳树。观露湿缕金衣，叶映如簧语。晓来枝上绵蛮，似把芳心、深意低诉。无据。乍出暖烟来，又趁游蜂去。恣狂踪迹，两两相呼，终朝雾吟风舞。
玉女摇仙佩::柳永::飞琼伴侣，偶别珠宫，未返神仙行缀。取次梳妆，寻常言语，有得几多姝丽。拟把名花比。恐旁人笑我，谈何容易。细思算、奇葩艳卉，惟是深红浅白而已。争如这多情，占得人间，千娇百媚。须信画堂绣阁，皓月清风，忍把光阴轻弃。自古及今、佳人才子，少得当年双美。且恁相偎依。未消得、怜我多才多艺。愿奶奶、兰心蕙性，枕前言下，表余深意。
雪梅香::柳永::景萧索，危楼独立面晴空。动悲秋情绪，当时宋玉应同。渔市孤烟袅寒碧，水村残叶舞愁红。楚天阔，浪浸斜阳，千里溶溶。临风。想佳丽，别後愁颜，镇敛眉峰。可惜当年，顿乖雨迹云踪。
尾犯::柳永::夜雨滴空阶，孤馆梦回，情绪萧索。一片闲愁，想丹青难貌。秋渐老、蛩声正苦，夜将阑、灯花旋落。最无端处，总把良宵，祗恁孤眠却。佳人应怪我，别後寡信轻诺。记得当初，翦香云为约。
早梅芳・喜迁莺::柳永::海霞红，山烟翠。故都风景繁华地。谯门画戟，下临万井，金碧楼台相倚。芰荷浦溆，杨柳汀洲，映虹桥倒影，兰舟飞棹，游人聚散，一片湖光里。汉元侯，自从破虏征蛮，峻陟枢庭贵。
斗百花::柳永::飒飒霜飘鸳瓦，翠幕轻寒微透，长门深锁悄悄，满庭秋色将晚。眼看菊蕊，重阳泪落如珠，长是淹残粉面。鸾辂音尘远。无险幽恨，寄情空纨扇。
斗百花::柳永::煦色韶光明媚。轻霭低笼芳树。池塘浅蘸烟芜，帘幕闲垂风絮。春困厌厌，抛掷斗草工夫，冷落踏青心绪。终日扃朱户。 远恨绵绵，淑景迟迟难度。年少傅粉，依前醉眠何处。深院无人，黄昏乍拆秋千，空锁满庭花雨。
斗百花::柳永::满搦宫腰纤细。年纪方当笄岁。刚被风流沾惹，与合垂杨双髻。初学严妆，如描似削身材，怯雨羞云情意。举措多娇媚。 争奈心性，未会先怜佳婿。长是夜深，不肯便入鸳被。与解罗裳，盈盈背立银釭，却道你但先睡。
甘草子::柳永::秋暮。乱洒衰荷，颗颗真珠雨。雨过月华生，冷彻鸳鸯浦。池长凭阑愁无侣。奈此个、单栖情绪。
甘草子::柳永::秋尽。叶翦红绡，砌菊遗金粉。雁字一行来，还有边庭信。飘散露华清风紧。动翠幕、晓寒犹嫩。
送征衣::柳永::过韶阳。璇枢电绕，华渚虹流，运应千载会昌。罄寰宇、荐殊祥。吾皇。诞弥月，瑶图缵庆，玉叶腾芳。并景贶、三灵眷，挺英哲、掩前王。迂年年、嘉节清和，颁率土称觞。无间要荒华夏，尽万里、走梯航。彤庭舜张大乐，禹会群方。行。望上国，山呼鳌，遥炉香。
昼夜乐::柳永::洞房记得初相遇。便只合、长相聚。何期小会幽欢，变作离情别绪。况值阑珊春色暮。对满目、乱花狂絮。直恐好风光，尽随伊归去。一场寂寞凭谁诉。算前言、总轻负。早知恁地难拼，悔不当时留住。其奈风流端正外，更别有、系人心处。一日不思量，也攒眉千度。
昼夜乐::柳永::秀香家住桃花径。算神仙、才堪并。层波细翦明眸，腻玉圆搓素颈。爱把歌喉当筵逞。遏天边，乱云愁凝。言语似娇莺，一声声堪听。洞房饮散帘帏静。拥香衾、欢心称。金炉麝袅青烟，凤帐烛摇红影。无限狂心乘酒兴。这欢娱、渐入嘉景。犹自怨邻鸡，道秋宵不永。
柳腰轻::柳永::英英妙舞腰肢软。章台柳、昭阳燕。锦衣冠盖，绮堂筵会，是处千金争选。顾香砌、丝管初调，倚轻风、佩环微颤。乍入霓裳促遍。逞盈盈、渐催檀板。
西江月::柳永::凤额绣帘高卷，兽环朱户频摇。两竿红日上花梢。春睡厌厌难觉。好梦狂随飞絮，闲愁浓胜香醪。不成雨暮与云朝。又是韶光过了。
倾杯乐::柳永::禁漏花深，绣工日永，蕙风布暖。变韶景、都门十二，元宵三五，银蟾光满。连云复道凌飞观。耸皇居丽，嘉气瑞烟葱。翠华宵幸，是处层城阆苑。龙凤烛、交光星汉。对咫尺鳌山开羽扇。会乐府两籍神仙，梨园四部弦管。向晓色、都人未散。
笛家弄・笛家::柳永::花发西园，草薰南陌，韶光明媚，乍晴轻暖清明後。水嬉舟动，禊饮筵开，银塘似染，金堤如绣。是处王孙，几多游妓，往往携纤手。遣离人、对嘉景，触目伤怀，尽成感旧。别久。帝城当日，兰堂夜烛，百万呼卢，画阁春风，十千沽酒。未省、宴处能忘管弦，醉里不寻花柳。
倾杯乐::柳永::皓月初圆，暮云飘散，分明夜色如晴昼。渐消尽、醺醺残酒。危阁迥、凉生襟袖。追旧事、一饷凭阑久。如何媚容艳态，抵死孤欢偶。朝思暮想，自家空恁添清瘦。算到头、谁与伸剖。向道我别来，为伊牵系，度岁经年，偷眼觑、也不忍觑花柳。
迎新春::柳永::管变青律，帝里阳和新布。晴景回轻煦。庆嘉节、当三五。列华灯、千门万户。遍九陌、罗绮香风微度。十里然绛树。鳌山耸、喧天潇鼓。渐天如水，素月当午。香径里、绝缨掷果无数。更阑烛影花阴下，少年人、往往奇遇。太平时、朝野多欢民康阜。
曲玉管::柳永::陇首云飞，江边日晚，烟波满目凭阑久。立望关河萧索，千里清秋。忍凝眸。杳杳神京，盈盈仙子，别来锦字终难偶。断雁无凭，冉冉飞下汀洲。思悠悠。暗想当初，有多少、幽欢佳会，岂知聚散难期，翻成雨恨云愁。
满朝欢::柳永::花隔铜壶，露金掌，都门十二清晓。帝里风光烂漫，偏爱春杪。烟轻昼永，引莺啭上林，鱼游灵沼。巷陌乍晴，香尘染惹，垂杨芳草。因念秦楼彩凤，楚观朝云，往惜曾迷歌笑。别来岁久，偶忆欢盟重到。
梦还京::柳永::夜来匆匆饮散，枕背灯睡。酒力全轻，醉魂易醒，风揭帘栊，梦断披衣重起。悄无寐。追悔当初，绣阁话别太容易。日许时、犹阻归计。甚况味。旅馆虚度残岁。
凤衔杯::柳永::有美瑶卿能染翰。千里寄、小诗长简。想初襞苔笺，旋挥翠管红窗畔。渐玉箸、银钩满。锦囊收，犀轴卷。常珍重、小斋吟玩。
凤衔杯::柳永::追悔当初孤深愿。经年价、两成幽怨。任越水吴山，似屏如障堪游玩。奈独自、慵抬眼。赏烟花，听弦管。图欢笑、转加肠断。
鹤冲天::柳永::闲窗漏永，月冷霜华堕。悄悄下帘幕，残灯火。再三追往事，离魂乱、愁肠锁。无语沉吟坐。好天好景，未省展眉则个。从前早是多成破。何况经岁月，相抛。假使重相见，还得似、旧时麽。
受恩深::柳永::雅致装庭宇。黄花开淡泞。细香明艳尽天与。助秀色堪餐，向晓自有真珠露。刚被金钱妒。拟买断秋天，容易独步。粉蝶无情蜂已去。要上金尊，惟有诗人曾许。待宴赏重阳，恁时尽把芳心吐。
看花回::柳永::屈指劳生百岁期。荣瘁相随。利牵名惹逡巡过，奈两轮、玉走金飞。红颜成白发，极品何为。尘事常多雅会稀。忍不开眉。
看花回::柳永::玉金阶舞舜干。朝野多欢。九衢三市风光丽，正万家、急管繁弦。凤楼临绮陌，嘉气非烟。雅俗熙熙物态妍。忍负芳年。
柳初新::柳永::东郊向晓星杓亚。报帝里、春来也。柳抬烟眼，花匀露脸，渐觉绿娇红姹。妆点层台芳榭。运神功、丹青无价。别有尧阶试罢。新郎君、成行如画。杏园风细，桃花浪暖，竞喜羽迁鳞化。
两同心::柳永::嫩脸修蛾，淡匀轻扫。最爱学、宫体梳妆，偏能做、文人谈笑。绮筵前、舞燕歌云，别有轻妙。饮散玉炉烟袅。洞房悄悄。
两同心::柳永::伫立东风，断魂南国。花光媚、春醉琼楼，蟾彩迥、夜游香陌。忆当时、酒恋花迷，役损词客。别有眼长腰搦。痛怜深惜。
女冠子::柳永::断云残雨。洒微凉、生轩户。动清籁、萧萧庭树。银河浓淡，华星明灭，轻云时度。莎阶寂静无睹。幽蛩切切秋吟苦。疏篁一径，流萤几点，飞来又去。对月临风，空恁无眠耿耿，暗想旧日牵情处。绮罗丛里，有人人、那回饮散，略曾谐鸳侣。因循忍便睽阻。
玉楼春::柳永::昭华夜醮连清曙。金殿霓旌笼瑞雾。九枝擎烛灿繁星，百和焚香抽翠缕。 香罗荐地延真驭。万乘凝旒听秘语。卜年无用考灵龟，从此乾坤齐历数。
玉楼春::柳永::凤楼郁郁呈嘉瑞。降圣覃恩延四裔。醮台清夜洞天严，公宴凌晨箫鼓沸。 保生酒劝椒香腻，延寿带垂金缕细。几行鹓鹭望尧云，齐共南山呼万岁。
玉楼春::柳永::皇都今夕知何夕。特地风光盈绮陌。金丝玉管咽春空，蜡炬兰灯烧晓色。凤楼十二神仙宅。
玉楼春::柳永::星闱上笏金章贵，重委外台疏近侍。百常天阁旧通班，九岁国储新上计。 太仓日富中邦最。宣室夜思前席对。归心怡悦酒肠宽，不泛千钟应不醉。
玉楼春::柳永::阆风歧路连银阙。曾许金桃容易窃。乌龙未睡定惊猜，鹦鹉能言防漏泄。匆匆纵得邻香雪。
金蕉叶::柳永::厌厌夜饮平阳第。添银烛、旋呼佳丽。巧笑难禁，艳歌无间声相继。准拟幕天席地。金蕉叶泛金波齐，未更阑、已尽狂醉。
惜春郎::柳永::玉肌琼艳新妆饰。好壮观歌席。潘妃宝钏，阿娇金屋，应也消得。属和新词多俊格。
传花枝::柳永::平生自负，风流才调。口儿里、道知张陈赵。唱新词，改难令，总知颠倒。解刷扮，能ㄋ嗽，表里都峭。每遇著、饮席歌筵，人人尽道。可惜许老了。阎罗大伯曾教来，道人生、但不须烦恼。遇良辰，当美景，追欢买笑。
雨霖铃::柳永::寒蝉凄切。对长亭晚，骤雨初歇。都门帐饮无绪，留恋处、兰舟催发。执手相看泪眼，竟无语凝噎。念去去、千里烟波，暮霭沈沈楚天阔。多情自古伤离别。更那堪、冷落清秋节。今宵酒醒何处，杨柳岸、晓风残月。此去经年，应是良辰、好景虚设。便纵有、千种风情，更与何人说。
定风波::柳永::伫立长堤，淡荡晚风起。骤雨歇、极目萧疏，塞柳万株，掩映箭波千里。走舟车向此，人人奔名竞利。念荡子、终日驱驱，争觉乡关转迢递。何意。绣阁轻抛，锦字难逢，等闲度岁。奈泛泛旅迹，厌厌病绪，迩来谙尽，宦游滋味。
尉迟杯::柳永::宠佳丽。算九衢红粉皆难比。天然嫩脸修蛾，不假施朱描翠。盈盈秋水。恣雅态、欲语先娇媚。每相逢、月夕花朝，自有怜才深意。绸缪凤枕鸳被。深深处、琼枝玉树相倚。困极欢馀，芙蓉帐暖，别是恼人情味。风流事、难逢双美。
慢卷绸::柳永::闲窗烛暗，孤帏夜永，枕难成寐。细屈指寻思，旧事前欢，都来未尽，平生深意。到得如今，万般追悔。空只添憔悴。对好景良辰，皱著眉儿，成甚滋味。红茵翠被。当时事、一一堪垂泪。怎生得依前，似恁偎香倚暖，抱著日高犹睡。
征部乐::柳永::雅欢幽会，良辰可惜虚抛掷。每追念、狂踪旧迹。长祗恁、愁闷朝夕。凭谁去、花衢觅。细说此中端的。道向我、转觉厌厌，役梦劳魂苦相忆。须知最有，风前月下，心事始终难得。但愿我、虫虫心下，把人看待，长是初相识。况渐逢春色。
佳人醉::柳永::暮景萧萧雨霁。云淡天高风细。正月华如水。金波银汉，潋滟无际。冷浸书帷梦断，却披衣重起。临轩砌。 素光遥指。因念翠蛾，杳隔音尘何处，相望同千里。侭凝睇。厌厌无寐。渐晓雕阑独倚。
迷仙引::柳永::才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常祗恐、容易华偷换，光阴虚度。已受君恩顾。好与花为主。万里丹霄，何妨携手同归去。
御街行::柳永::燔柴烟断星河曙。宝辇回天步。端门羽卫簇雕阑，六乐舜韶先举。鹤书飞下，鸡竿高耸，恩霈均寰寓。赤霜袍烂飘香雾。喜色成春煦。九仪三事仰天颜，八彩旋生眉宇。椿龄无尽，萝图有庆，常作乾坤主。
御街行::柳永::前时小饮春庭院。悔放笙歌散。归来中夜酒醺醺，惹起旧愁无限。虽看坠楼换马，争奈不是鸳鸯伴。朦胧暗想如花面。欲梦还惊断。和衣拥被不成眠，一枕万回千转。惟有画梁，新来双燕，彻曙闻长叹。
归朝欢::柳永::别岸扁舟三两只。葭苇萧萧风淅淅。沙汀宿雁破烟飞，溪桥残月和霜白。渐渐分曙色。路遥山远多行役。往来人，只轮双桨，尽是利名客。一望乡关烟水隔。转觉归心生羽翼。愁云恨雨两牵萦，新春残腊相催逼。岁华都瞬息。
采莲令::柳永::月华收，云淡霜天曙。西征客、此时情苦。翠娥执手送临歧，轧轧开朱户。千娇面、盈盈伫立，无言有泪，断肠争忍回顾。一叶兰舟，便恁急桨凌波去。贪行色、岂知离绪。
秋夜月・相见欢::柳永::当初聚散。便唤作、无由再逢伊面。近日来、不期而会重欢宴。向尊前、闲暇里，敛著眉儿长叹。惹起旧愁无限。盈盈泪眼。漫向我耳边，作万般幽怨。奈你自家心下，有事难见。
巫山一段云::柳永::六六真游洞，三三物外天。九班麟稳破非烟。何处按云轩。 昨夜麻姑陪宴。又话蓬莱清浅。几回山脚弄云涛。仿佛见金鳌。
巫山一段云::柳永::琪树罗三殿，金龙抱九关。上清真籍总群仙。朝拜五云间。 昨夜紫微诏下。急唤天书使者。令齎瑶检降彤霞。重到汉皇家。
巫山一段云::柳永::清旦朝金母，斜阳醉玉龟。天风摇曳六铢衣。鹤背觉孤危。 贪看海蟾狂戏。不道九关齐闭。相将何处寄良宵。还去访三茅。
巫山一段云::柳永::阆苑年华永，嬉游别是情。人间三度见河清。一番碧桃成。 金母忍将轻摘。留宴鳌峰真客。红狵闲卧吠斜阳。方朔敢偷尝。
巫山一段云::柳永::萧氏贤夫妇，茅家好弟兄。羽轮飙驾赴层城。高会尽仙卿。一曲云谣为寿。倒尽金壶碧酒。
婆罗门令::柳永::昨宵里、恁和衣睡。今宵里、又恁和衣睡。小饮归来，初更过、醺醺醉。中夜後、何事还惊起。霜天冷，风细细。触疏窗、闪闪灯摇曳。空床展转重追想，云雨梦、任枕难继。寸心万绪，咫尺千里。
法曲献仙音::柳永::追想秦楼心事，当年便约，于飞比翼。每恨临歧处，正携手、翻成云雨离拆。念倚玉偎香，前事顿轻掷。惯怜惜。饶心性，镇厌厌多病，柳腰花态娇无力。早是乍清减，别後忍教愁寂。
西平乐::柳永::尽日凭高目，脉脉春情绪。嘉景清明渐近，时节轻寒乍暖，天气才晴又雨。烟光淡荡，妆点平芜远树。黯凝伫。台榭好、莺燕语。正是和风丽日，几许繁红嫩绿，雅称嬉游去。奈阻隔、寻芳伴侣。秦楼凤吹，楚馆云约，空怅望、在何处。
凤栖梧・蝶恋花::柳永::帘下清歌帘外宴。虽爱新声，不见如花面。牙板数敲珠一串，梁尘暗落琉璃盏。桐树花深孤凤怨。渐遏遥天，不放行云散。
凤栖梧・蝶恋花::柳永::伫倚危楼风细细。望极春愁，黯黯生天际。草色烟光残照里。无言谁会凭阑意。 拟把疏狂图一醉。对酒当歌，强乐还无味。衣带渐宽终不悔。为伊消得人憔悴。
凤栖梧・蝶恋花::柳永::蜀锦地衣丝步障。屈曲回廊，静夜闲寻访。玉砌雕阑新月上。朱扉半掩人相望。 旋暖熏炉温斗帐。玉树琼枝，迤逦相偎傍。酒力渐浓春思荡。鸳鸯绣被翻红浪。
法曲第二・法曲::柳永::青翼传情，香径偷期，自觉当初草草。未省同衾枕，便轻许相将，平生欢笑。怎生向、人间好事到头少。漫悔懊。细追思，恨从前容易，致得恩爱成烦恼。心下事千种，尽凭音耗。
秋蕊香引::柳永::留不得。光阴催促，奈芳兰歇，好花谢，惟顷刻。彩云易散琉璃脆，验前事端的。风月夜，几处前踪旧迹。忍思忆。
一寸金::柳永::井络天开，剑岭云横控西夏。地胜异、锦里风流，蚕市繁华，簇簇歌台舞榭。雅俗多游赏，轻裘俊、靓妆艳冶。当春昼，摸石江边，浣花溪畔景如画。梦应三刀，桥名万里，中和政多暇。仗汉节、揽辔澄清，高掩武侯勋业，文翁风化。
永遇乐::柳永::薰风解愠，昼景清和，新霁时候。火德流光，萝图荐祉，累庆金枝秀。璇枢绕电，华渚流虹，是日挺生元后。缵唐虞垂拱，千载应期，万灵敷。殊方异域，争贡琛，架航波奔凑。三殿称觞，九仪就列，韶锵金奏。藩侯瞻望彤庭，亲携僚吏，竞歌元首。祝尧龄、北极齐尊，南山共久。
永遇乐::柳永::天阁英游，内朝密侍，当世荣遇。汉守分麾，尧庭请瑞，方面凭心膂。风驰千骑，云拥双旌，向晓洞开严署。拥朱、喜色欢声，处处竞歌来暮。吴王旧国，今古江山秀异，人烟繁富。甘雨车行，仁风扇动，雅称安黎庶。棠郊成政，槐府登贤，非久定须归去。且乘闲、孙阁长开，融尊盛举。
卜算子::柳永::江风渐老，汀蕙半凋，满目败红衰翠。楚客登临，正是暮秋天气。引疏砧、断续残阳里。对晚景、伤怀念远，新愁旧恨相继。脉脉人千里。念两处风情，万重烟水。雨歇天高，望断翠峰十二。尽无言、谁会凭高意。纵写得、离肠万种，奈归云谁寄。
鹊桥仙::柳永::届征途，携书剑，迢迢匹马东去。惨离怀，嗟少年易分难聚。佳人方恁缱绻，便忍分鸳侣。当媚景，算密意幽欢，尽成轻负。此际寸肠万绪。惨愁颜、断魂无语。和泪眼、片时几番回顾。伤心脉脉谁诉。但黯然凝伫。暮烟寒雨。望秦楼何处。
浪淘沙::柳永::梦觉、透窗风一线，寒灯吹息。那堪酒醒，又闻空阶，夜雨频滴。嗟因循、久作天涯客。负佳人、几许盟言，便忍把、从前欢会，陡顿翻成忧戚。愁极。再三追思，洞房深处，几度饮散歌阑，香暖鸳鸯被，岂暂时疏散，费伊心力。云尤雨，有万般千种，相怜相惜。恰到如今，天长漏永，无端自家疏隔。知何时、却拥秦云态，愿低帏昵枕，轻轻细说与，江乡夜夜，数寒更思忆。
夏云峰::柳永::宴堂深。轩楹雨，轻压暑气低沈。花洞彩舟泛，坐绕清浔。楚台风快，湘簟冷、永日披襟。坐久觉、疏弦脆管，时换新音。越娥兰态蕙心。逞妖艳、昵欢邀宠难禁。筵上笑歌间发，履交侵。
浪淘沙令::柳永::有个人人。飞燕精神。急锵环佩上华。促拍尽随红袖举，风柳腰身。簌簌轻裙。妙尽尖新。曲终独立敛香尘。应是西施娇困也，眉黛双颦。
荔枝香::柳永::甚处寻芳赏翠，归去晚。缓步罗袜生尘，来绕琼筵看。金缕霞衣轻褪，似觉春游倦。遥认，众里盈盈好身段。拟回首，又伫立、帘帏畔。素脸红眉，时揭盖头微见。
古倾杯・倾杯乐::柳永::冻水消痕，晓风生暖，春满东郊道。迟迟淑景，烟和露润，偏绕长堤芳草。断鸿隐隐归飞，江天杳杳。遥山变色，妆眉淡扫。目极千里，闲倚危樯迥眺。动几许、伤春怀抱。念何处、韶阳偏早。想帝里看看，名园芳树，烂漫莺花好。追思往昔年少。
倾杯・倾杯乐::柳永::离宴殷勤，兰舟凝滞，看看送行南浦。情知道世上，难使皓月长圆，彩云镇聚。算人生、悲莫悲於轻别，最苦正欢娱，便分鸳侣。泪流琼脸，梨花一枝春带雨。惨黛蛾、盈盈无绪。共黯然消魂，重携纤手，话别临行，犹自再三、问道君须去。频耳畔低语。
破阵乐::柳永::露花倒影，烟芜蘸碧，灵沼波暖。金柳摇风树树，系彩舫龙舟遥岸。千步虹桥，参差雁齿，直趋水殿。绕金堤、曼衍鱼龙戏，簇娇春罗绮，喧天丝管。霁色荣光，望中似睹，蓬莱清浅。时见。凤辇宸游，鸾觞禊饮，临翠水、开镐宴。两两轻飞画楫，竞夺锦标霞烂。罄欢娱，歌鱼藻，徘徊宛转。
双声子::柳永::晚天萧索，断蓬踪迹，乘兴兰棹东游。三吴风景，姑苏台榭，牢落暮霭初收。夫差旧国，香径没、徒有荒丘。繁华处，悄无睹，惟闻麋鹿呦呦。想当年、空运筹决战，图王取霸无休。江山如画，云涛烟浪，翻输范蠡扁舟。
阳台路::柳永::楚天晚。坠冷枫败叶，疏红零乱。冒征尘、匹马驱驱，愁见水遥山远。追念少年时，正恁凤帏，倚香偎暖。嬉游惯。又岂知、前欢云雨分散。此际空劳回首，望帝里、难收泪眼。暮烟衰草，算暗锁、路歧无限。今宵又、依前寄宿，甚处苇村山馆。
内家娇::柳永::煦景朝升，烟光昼敛，疏雨夜来新霁。垂杨艳杏，丝软霞轻，绣出芳郊明媚。处处踏青斗草，人人眷红偎翠。奈少年、自有新愁旧恨，消遣无计。帝里。风光当此际。正好恁携佳丽。阻归程迢递。奈好景难留，旧欢顿弃。
二郎神::柳永::炎光谢。过暮雨、芳尘轻洒。乍露冷风清庭户，爽天如水，玉钩遥挂。应是星娥嗟久阻，叙旧约、飙轮欲驾。极目处、微云暗度，耿耿银河高泻。闲雅。须知此景，古今无价。运巧思、穿针楼上女，抬粉面、云鬟相亚。
醉蓬莱::柳永::渐亭皋叶下，陇首云飞，素秋新霁。华阙中天，锁葱葱佳气。嫩菊黄深，拒霜红浅，近宝阶香砌。玉宇无尘，金茎有露，碧天如水。正值升平，万几多暇，夜色澄鲜，漏声迢递。南极星中，有老人呈瑞。
宣清::柳永::残月朦胧，小宴阑珊，归来轻寒凛凛。背银、孤馆乍眠，拥重衾、醉魄犹噤。永漏频传，前欢已去，离愁一枕。暗寻思、旧追游，神京风物如锦。念掷果朋侪，绝缨宴会，当时曾痛饮。命舞燕翩翻，歌珠贯串，向玳筵前，尽是神仙流品。至更阑、疏狂转甚。
锦堂春・锦堂春慢::柳永::坠髻慵梳，愁蛾懒画，心绪是事阑珊。觉新来憔悴，金缕衣宽。认得这疏狂意下，向人诮譬如闲。把芳容整顿，恁地轻孤，争忍心安。依前过了旧约，甚当初赚我，偷翦云鬟。几时得归来，香阁深关。
定风波::柳永::自春来、惨绿愁红，芳心是事可可。日上花梢，莺穿柳带，犹压香衾卧。暖酥消，腻云。终日厌厌倦梳裹。无那。恨薄情一去，音书无个。早知恁麽。悔当初、不把雕鞍锁。向鸡窗、只与蛮笺象管，拘束教吟课。镇相随，莫抛躲。针线闲拈伴伊坐。
诉衷情近::柳永::雨晴气爽，伫立江楼望处。澄明远水生光，重叠暮山耸翠。遥认断桥幽径，隐隐渔村，向晚孤烟起。残阳里。脉脉朱阑静倚。黯然情绪，未饮先如醉。愁无际。暮云过了，秋光老尽，故人千里。竟日空凝睇。
诉衷情近::柳永::景阑昼永，渐入清和气序。榆钱飘满闲阶，莲叶嫩生翠沼。遥望水边幽径，山崦孤村，是处园林好。闲情悄。绮陌游人渐少。少年风韵，自觉随春老。追前好。帝城信阻，天涯目断，暮云芳草。伫立空残照。
留客住::柳永::偶登眺。凭小阑、艳阳时节，乍晴天气，是处闲花芳草。遥山万叠云散，涨海千里，潮平波浩渺。烟村院落，是谁家绿树，数声啼鸟。旅情悄。远信沈沈，离魂杳杳。对景伤怀，度日无言谁表。
迎春乐::柳永::近来憔悴人惊怪。为别後、相思煞。我前生、负你愁烦债。便苦恁难开解。良夜永、牵情无计奈。
隔帘听::柳永::咫尺凤衾鸳帐，欲去无因到。虾地重门悄。认绣履频移，洞房杳杳。强语笑。逞如簧、再三轻巧。梳妆早。琵琶闲抱。爱品相思调。声声似把芳心告。隔帘听，赢得断肠多少。
凤归云::柳永::恋帝里，金谷园林，平康巷陌，触处繁华，连日疏狂，未尝轻负，寸心双眼。况佳人、尽天外行云，掌上飞燕。向玳筵、一一皆妙选。长是因酒沈迷，被花萦绊。更可惜、淑景亭台，暑天枕簟。霜月夜凉，雪霰朝飞，一岁风光，尽堪随分，俊游清宴。算浮生事，瞬息光阴，锱铢名宦。
抛球乐::柳永::晓来天气浓淡，微雨轻洒。近清明，风絮巷陌，烟草池塘，尽堪图画。艳杏暖、妆脸匀开，弱柳困、宫腰低亚。是处丽质盈盈，巧笑嬉嬉，手簇秋千架。戏彩球罗绶，金鸡芥羽，少年驰骋，芳郊绿野。占断五陵游，奏脆管、繁弦声和雅。向名园深处，争泥画轮，竞羁宝马。取次罗列杯盘，就芳树、绿阴红影下。舞婆娑，歌宛转，仿佛莺娇燕姹。寸珠片玉，争似此、浓欢无价。任他美酒，十千一斗，饮竭仍解金貂贳。恣幕天席地，陶陶尽醉太平，且乐唐虞景化。
集贤宾・接贤宾::柳永::小楼深巷狂游遍，罗绮成丛。就中堪人属意，最是虫虫。有画难描雅态，无花可比芳容。几回饮散良宵永，鸳衾暖、凤枕香浓。算得人间天上，惟有两心同。近来云雨忽西东。诮恼损情。纵然偷期暗会，长是匆匆。争似和鸣偕老，免教敛翠啼红。
人娇::柳永::当日相逢，便有怜才深意。歌筵罢、偶同鸳被。别来光景，看看经岁。昨夜里、方把旧欢重继。晓月将沈，征骖已鞴。愁肠乱、又还分袂。
思归乐::柳永::天幕清和堪宴聚。想得尽、高阳俦侣。皓齿善歌长袖舞。渐引入、醉乡深处。 晚岁光阴能几许。这巧宦、不须多取。共君把酒听杜宇。解再三、劝人归去。
应天长::柳永::残蝉渐绝。傍碧砌修梧，败叶微脱。风露凄清，正是登高时节。东篱霜乍结。绽金蕊、嫩香堪折。聚宴处，落帽风流，未饶前哲。把酒与君说。恁好景佳辰，怎忍虚设。休效牛山，空对江天凝咽。尘劳无暂歇。遇良会、剩偷欢悦。
合欢带::柳永::身材儿、早是妖娆。算风措、实难描。一个肌肤浑似玉，更都来、占了千娇。妍歌艳舞，莺惭巧舌，柳妒纤腰。自相逢，便觉韩娥价减，飞燕声消。桃花零落，溪水潺，重寻仙径非遥。莫道千金酬一笑，便明珠、万斛须邀。
少年游::柳永::长安古道马迟迟。高柳乱蝉栖。夕阳岛外，秋风原上，目断四天垂。
少年游::柳永::参差烟树灞陵桥。风物尽前朝。衰杨古柳，几经攀折，憔悴楚宫腰。
少年游::柳永::层波潋滟远山横。一笑一倾城。酒容红嫩，歌喉清丽，百媚坐中生。
少年游::柳永::世间尤物意中人。轻细好腰身。香帏睡起，发妆酒酽，红脸杏花春。
少年游::柳永::淡黄衫子郁金裙。长忆个人人。文谈闲雅，歌喉清丽，举措好精神。
少年游::柳永::铃斋无讼宴游频。罗绮簇簪绅。施朱傅粉，丰肌清骨，容态尽天真。
少年游::柳永::帘垂深院冷萧萧。花外漏声遥。青灯未灭，红窗闲卧，魂梦去迢迢。
少年游::柳永::一生赢得是凄凉。追前事、暗心伤。好天良夜，深屏香被，争忍便相忘。
少年游::柳永::日高花榭懒梳头。无语倚妆楼。修眉敛黛，遥山横翠，相对结春愁。
少年游::柳永::佳人巧笑值千金。当日偶情深。几回饮散，灯残香暖，好事尽鸳衾。
长相思::柳永::画鼓喧街，兰灯满市，皎月初照严城。清都绛阙夜景，风传银箭，露金茎。巷陌纵横。过平康款辔，缓听歌声。凤烛荧荧。那人家、未掩香屏。向罗绮丛中，认得依稀旧日，雅态轻盈。娇波艳冶，巧笑依然，有意相迎。墙头马上，漫迟留、难写深诚。又岂知、名宦拘检，年来减尽风情。
尾犯::柳永::晴烟幂幂。渐东郊芳草，染成轻碧。野塘风暖，游鱼动触，冰嘶微坼。几行断雁，旋次第、归霜碛。咏新诗，手拈江梅，故人赠我春色。似此光阴催逼。念浮生、不满百。虽照人轩冕，润屋珠金，於身何益。一种劳心力。
木兰花・玉楼春::柳永::心娘自小能歌舞。举意动容皆济楚。解教天上念奴羞，不怕掌中飞燕妒。 玲珑绣扇花藏语。宛转香茵云衫步。王孙若拟赠千金，只在画楼东畔住。
木兰花・玉楼春::柳永::佳娘捧板花钿簇。唱出新声群艳伏。金鹅扇掩调累累，文杏梁高尘簌簌。 鸾吟凤啸清相续。管裂弦焦争可逐。何当夜召入连昌，飞上九天歌一曲。
木兰花・玉楼春::柳永::虫娘举措皆温润。每到婆娑偏恃俊。香檀敲缓玉纤迟，画鼓声催莲步紧。 贪为顾盼夸风韵。往往曲终情未尽。坐中年少暗消魂，争问青鸾家远近。
木兰花・玉楼春::柳永::酥娘一搦腰肢袅。回雪萦尘皆尽妙。几多狎客看无厌，一辈舞童功不到。 星眸顾指精神峭。罗袖迎风身段小。而今长大懒婆娑，只要千金酬一笑。
驻马听::柳永::凤枕鸾帷。二三载，如鱼似水相知。良天好景，深怜多爱，无非尽意依随。奈何伊。恣性灵、忒煞些儿。无事孜煎，万回千度，怎忍分离。而今渐行渐远，渐觉虽悔难追。漫寄消寄息，终久奚为。
诉衷情::柳永::一声画角日西曛。催促掩朱门。不堪更倚危阑，肠断已消魂。年渐晚，雁空频。问无因。思心欲碎，愁泪难收，又是黄昏。
戚氏::柳永::晚秋天。一霎微雨洒庭轩。槛菊萧疏，井梧零乱惹残烟。凄然。望江关。飞云黯淡夕阳间。当时宋玉悲感，向此临水与登山。远道迢递，行人凄楚，倦听陇水潺。正蝉吟败叶，蛩响衰草，相应喧喧。孤馆度日如年。风露渐变，悄悄至更阑。长天净，绛河清浅，皓月婵娟。思绵绵。夜永对景，那堪屈指，暗想从前。未名未禄，绮陌红楼，往往经岁迁延。帝里风光好，当年少日，暮宴朝欢。况有狂朋怪侣，遇当歌、对酒竞留连。别来迅景如梭，旧游似梦，烟水程何限。念利名、憔悴长萦绊。追往事、空惨愁颜。漏箭移、稍觉轻寒。
轮台子::柳永::一枕清宵好梦，可惜被、邻鸡唤觉。匆匆策马登途，满目淡烟衰草。前驱风触鸣珂，过霜林、渐觉惊栖鸟。冒征尘远况，自古凄凉长安道。行行又历孤村，楚天阔、望中未晓。念劳生，惜芳年壮岁，离多欢少。叹断梗难停，暮云渐杳。但黯黯魂消，寸肠凭谁表。
引驾行::柳永::虹收残雨。蝉嘶败柳长堤暮。背都门、动消黯，西风片帆轻举。愁睹。泛画翩翩，灵龟隐隐下前浦。忍回首、佳人渐远，想高城、隔烟树。几许。秦楼永昼，谢阁连宵奇遇。算赠笑千金，酬歌百，尽成轻负。南顾。
望远行::柳永::绣帏睡起。残妆浅，无绪匀红补翠。藻井凝尘，金梯铺藓，寂寞凤楼十二。风絮纷纷，烟芜苒苒，永日画阑，沈吟独倚。望远行，南陌春残悄归骑。凝睇。消遣离愁无计。但暗掷、金钗买醉。对好景、空饮香醪，争奈转添珠泪。
彩云归::柳永::蘅皋向晚舣轻航。卸云帆、水驿鱼乡。当暮天、霁色如晴昼，江练静、皎月飞光。那堪听、远村羌管，引离人断肠。此际浪萍风梗，度岁茫茫。堪伤。朝欢暮宴，被多情、赋与凄凉。别来最苦，襟袖依约，尚有馀香。
洞仙歌::柳永::佳景留心惯。况少年彼此，风情非浅。有笙歌巷陌，绮罗庭院。倾城巧笑如花面。恣雅态、明眸回美盼。同心绾。算国艳仙材，翻恨相逢晚。缱绻。洞房悄悄，绣被重重，夜永欢馀，共有海约山盟，记得翠云偷翦。和鸣彩凤于飞燕。间柳径花阴携手遍。情眷恋。向其间、密约轻怜事何限。忍聚散。况已结深深愿。愿人间天上，暮云朝雨长相见。
离别难::柳永::花谢水流倏忽，嗟年少光阴。有天然、蕙质兰心。美韶容、何啻值千金。便因甚、翠弱红衰，缠绵香体，都不胜任。算神仙、五色灵丹无验，中路委瓶簪。人悄悄，夜沈沈。闭香闺、永弃鸳衾。想娇魂媚魄非远，纵洪都方士也难寻。
击梧桐::柳永::香靥深深，姿姿媚媚，雅格奇容天与。自识伊来，便好看承，会得妖娆心素。临歧再约同欢，定是都把、平生相许。又恐恩情，易破难成，未免千般思虑。近日书来，寒喧而已，苦没忉忉言语。便认得、听人教当，拟把前言轻负。见说兰台宋玉，多才多艺善词赋。
夜半乐::柳永::冻云黯淡天气，扁舟一叶，乘兴离江渚。渡万壑千岩，越溪深处。怒涛渐息，樵风乍起，更闻商旅相呼。片帆高举。泛画、翩翩过南浦。望中酒旆闪闪，一簇烟村，数行霜树。残日下，渔人鸣榔归去。败荷零落，衰杨掩映，岸边两两三三，浣沙游女。避行客、含羞笑相语。到此因念，绣阁轻抛，浪萍难驻。叹後约丁宁竟何据。惨离怀，空恨岁晚归期阻。
祭天神::柳永::叹笑筵歌席轻抛。背孤城、几舍烟村停画舸。更深钓叟归来，数点残灯火。被连绵宿酒醺醺，愁无那。寂寞拥、重衾卧。又闻得、行客扁舟过。
过涧歇近・过涧歇::柳永::淮楚。旷望极，千里火云烧空，尽日西郊无雨。厌行旅。数幅轻帆旋落，舣棹蒹葭浦。避畏景，两两舟人夜深语。此际争可，便恁奔名竞利去。
安公子::柳永::长川波潋滟。楚乡淮岸迢递，一霎烟汀雨过，芳草青如染。驱驱携书剑。当此好天好景，自觉多愁多病，行役心情厌。望处旷野沈沈，暮云黯黯。
菊花新::柳永::欲掩香帏论缱绻。先敛双蛾愁夜短。催促少年郎，先去睡、鸳衾图暖。须臾放了残针线。
过涧歇近・过涧歇::柳永::酒醒。梦才觉，小阁香炭成煤，洞户银蟾移影。人寂静。夜永清寒，翠瓦霜凝。疏帘风动，漏声隐隐，飘来转愁听。怎向心绪，近日厌厌长似病。凤楼咫尺，佳期杳无定。
轮台子::柳永::雾敛澄江，烟消蓝光碧。彤霞衬遥天，掩映断续，半空残月。孤村望处人寂寞，闻钓叟、甚处一声羌笛。九疑山畔才雨过，斑竹作、血痕添色。感行客。翻思故国，恨因循阻隔。路久沈消息。正老松枯柏情如织。闻野猿啼，愁听得。见钓舟初出，芙蓉渡头，鸳鸯滩侧。干名利禄终无益。念岁岁间阻，迢迢紫陌。翠蛾娇艳，从别後经今，花开柳拆伤魂魄。
望汉月・忆汉月::柳永::明月明月明月。争奈乍圆还缺。恰如年少洞房人，暂欢会、依前离别。
归去来::柳永::初过元宵三五。慵困春情绪。灯月阑珊嬉游处。游人尽、厌欢聚。 凭仗如花女。持杯谢、酒朋诗侣。余酲更不禁香醑。歌筵罢、且归去。
燕归梁::柳永::织锦裁编写意深。字值千金。一回披玩一愁吟。肠成结、泪盈襟。 幽欢已散前期远，无憀赖、是而今。密凭归雁寄芳音。恐冷落、旧时心。
八六子::柳永::如花貌。当来便约，永结同心偕老。为妙年、俊格聪明，凌厉多方怜爱，何期养成心性近，元来都不相表。渐作分飞计料。稍觉因情难供，恁殛恼。争克罢同欢笑。已是断弦尤续，覆水难收，常向人前诵谈，空遣时传音耗。
长寿乐::柳永::尤红翠。近日来、陡把狂心牵系。罗绮丛中，笙歌筵上，有个人人可意。解严妆巧笑，取次言谈成娇媚。知几度、密约秦楼尽醉。仍携手，眷恋香衾绣被。情渐美。算好把、夕雨朝云相继。便是仙禁春深，御炉香袅，临轩亲试。对天颜咫尺，定然魁甲登高第。待恁时、等著回来贺喜。
望海潮::柳永::东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙。怒涛卷霜雪，天堑无涯。市列珠玑，户盈罗绮竞豪奢。重湖叠清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。
如鱼水::柳永::轻霭浮空，乱峰倒影，潋滟十里银塘。绕岸垂杨。红楼朱阁相望。芰荷香。双双戏、鸳鸯。乍雨过、兰芷汀洲，望中依约似潇湘。风淡淡，水茫茫。动一片晴光。画舫相将。盈盈红粉清商。紫薇郎。
如鱼水::柳永::帝里疏散，数载酒萦花系，九陌狂游。良景对珍筵恼，佳人自有风流。劝琼瓯。绛唇启、歌发清幽。被举措、艺足才高，在处别得艳姬留。浮名利，拟拼休。是非莫挂心头。富贵岂尤人，时会高志须酬。莫闲愁。
玉蝴蝶::柳永::望处雨收云断，凭阑悄悄，目送秋光。晚景萧疏，堪动宋玉悲凉。水风轻、苹花渐老，月露冷、梧叶飘黄。遣情伤。故人何在，烟水茫茫。难忘。文期酒会，几孤风月，屡变星霜。海阔山遥，未知何处是潇湘。念双燕、难凭远信，指暮天、空识归航。
玉蝴蝶::柳永::渐觉芳郊明媚，夜来膏雨，一洒尘埃。满目浅桃深杏，露染风裁。银塘静、鱼鳞簟展，烟岫翠、龟甲屏开。殷晴雷。云中鼓吹，游遍蓬莱。徘徊。隼前後，三千珠履，十二金钗。雅俗熙熙，下车成宴尽春台。好雍容、东山妓女，堪笑傲、北海尊。
玉蝴蝶::柳永::是处小街斜巷，烂游花馆，连醉瑶卮。选得芳容端丽，冠绝吴姬。绛唇轻、笑歌尽雅，莲步稳、举措皆奇。出屏帏。倚风情态，约素腰肢。当时。绮罗丛里，知名虽久，识面何迟。见了千花万柳，比并不如伊。未同欢、寸心暗许，欲话别、纤手重携。
玉蝴蝶::柳永::误入平康小巷，画檐深处，珠箔微褰。罗绮丛中，偶认旧识婵娟。翠眉开、娇横远岫，绿鬓、浓染春烟。忆情牵。粉墙曾恁，窥宋三年。迁延。珊瑚筵上，亲持犀管，旋叠香笺。要索新词，人含笑立尊前。按新声、珠喉渐稳，想旧意、波脸增妍。
玉蝴蝶::柳永::淡荡素商行暮，远空雨歇，平野烟收。满目江山，堪助楚客冥搜。素光动、云涛涨晚，紫翠冷、霜横秋。景清幽。渚兰香谢，汀树红愁。良俦。西风吹帽，东篱携酒，共结欢游。浅酌低吟，坐中俱是饮家流。对残晖、登临休叹，赏令节、酩酊方酬。
满江红::柳永::暮雨初收，长川静、征帆夜落。临岛屿、蓼烟疏淡，苇风萧索。几许渔人飞短艇，尽载灯火归村落。遣行客、当此念回程，伤漂泊。桐江好，烟漠漠。波似染，山如削。绕严陵滩畔，鹭飞鱼跃。游宦区区成底事，平生况有云泉约。归去来、一曲仲宣吟，从军乐。
满江红::柳永::访雨寻云，无非是、奇容艳色。就中有、天真妖丽，自然标格。恶发姿颜欢喜面，细追想处皆堪惜。自别後、幽怨与闲愁，成堆积。鳞鸿阻，无信息。梦魂断，难寻觅。尽思量，休又怎生休得。谁恁多情凭向道，纵来相见且相忆。便不成、常遣似如今，轻抛掷。
满江红::柳永::万恨千愁，将年少、衷肠牵系。残梦断、酒醒孤馆，夜长无味。可惜许枕前多少意，到如今两总无终始。独自个、赢得不成眠，成憔悴。添伤感，将何计。空只恁，厌厌地。无人处思量，几度垂泪。不会得都来些子事，甚恁底死难拚弃。待到头、终久问伊看，如何是。
满江红::柳永::匹马驱驱，摇征辔、溪边谷畔。望斜日西照，渐沈山半。两两栖禽归去急，对人相并声相唤。似笑我、独自向长途，离魂乱。中心事，多伤感。人是宿，前村馆。想鸳衾今夜，共他谁暖。惟有枕前相思泪，背灯弹了依前满。怎忘得、香阁共伊时，嫌更短。
洞仙歌::柳永::乘兴，闲泛兰舟，渺渺烟波东去。淑气散幽香，满蕙兰汀渚。绿芜平畹，和风轻暖，曲岸垂杨，隐隐隔、桃花圃。芳树外，闪闪酒旗遥举。羁旅。渐入三吴风景，水村渔市。闲思更远神京，抛掷幽会小欢何处。不堪独倚危樯，凝情西望日边，繁华地、归程阻。空自叹当时，言约无据。伤心最苦。伫立对、碧云将暮。关河远，怎奈向、此时情绪。
引驾行::柳永::红尘紫陌，斜阳暮草长安道，是离人、断魂处，迢迢匹马西征。新晴。韶光明媚，轻烟淡薄和气暖，望花村、路隐映，摇鞭时过长亭。愁生。伤凤城仙子，别来千里重行行。又记得临歧，泪眼湿、莲脸盈盈。消凝。花朝月夕，最苦冷落银屏。想媚容、耿耿无眠，屈指已算回程。相萦。
望远行::柳永::长空降瑞，寒风翦，淅淅瑶花初下。乱飘僧舍，密洒歌楼，迤逦渐迷鸳瓦。好是渔人，披得一蓑归去，江上晚来堪画。满长安，高却旗亭酒价。幽雅。乘兴最宜访戴，泛小棹、越溪潇洒。皓鹤夺鲜，白鹇失素，千里广铺寒野。
八声甘州::柳永::对潇潇、暮雨洒江天，一番洗清秋。渐霜风凄惨，关河冷落，残照当楼。是处红衰翠减，苒苒物华休。惟有长江水，无语东流。不忍登高临远，望故乡渺邈，归思难收。叹年来踪迹，何事苦淹留。
临江仙::柳永::梦觉小庭院，冷风淅淅，疏雨潇潇。绮窗外，秋声败叶狂飘。心摇。奈寒漏永，孤帏悄，泪烛空烧。无端处，是绣衾鸳枕，闲过清宵。萧条。牵情系恨，争向年少偏饶。觉新来、憔悴旧日风标。魂消。念欢娱事，烟波阻、後约方遥。还经岁，问怎生禁得，如许无聊。
竹马子・竹马儿::柳永::登孤垒荒凉，危亭旷望，静临烟渚。对雌霓挂雨，雄风拂槛，微收烦暑。渐觉一叶惊秋，残蝉噪晚，素商时序。览景想前欢，指神京，非雾非烟深处。向此成追感，新愁易积，故人难聚。凭高尽日凝伫。赢得消魂无语。
小镇西・小镇西犯::柳永::意中有个人，芳颜二八。天然俏、自来奸黠。最奇绝。是笑时、媚靥深深，百态千娇，再三偎著，再三香滑。久离缺。夜来魂梦里，尤花雪。分明似旧家时节。
小镇西犯::柳永::水乡初禁火，青春未老。芳菲满、柳汀烟岛。波际红帏缥缈。尽杯盘小。歌祓禊，声声谐楚调。路缭绕。野桥新市里，花妓好。引游人、兢来喧笑。酩酊谁家年少。
迷神引::柳永::一叶扁舟轻帆卷。暂泊楚江南岸。孤城暮角，引胡茄怨。水茫茫，平沙雁、旋惊散。烟敛寒林簇，画屏展。天际遥山小，黛眉浅。旧赏轻抛，到此成游宦。觉客程劳，年光晚。异乡风物，忍萧索、当愁眼。帝城赊，秦楼阻，旅魂乱。
促拍满路花::柳永::香靥融春雪，翠鬓秋烟。楚腰纤细正笄年。凤帏夜短，偏爱日高眠。起来贪颠耍，只恁残却黛眉，不整花钿。有时携手闲坐，偎倚绿窗前。温柔情态尽人怜。
六么令::柳永::淡烟残照，摇曳溪光碧。溪边浅桃深杏，迤逦染春色。昨夜扁舟泊处，枕底当滩碛。波声渔笛。惊回好梦，梦里欲归归不得。展转翻成无寐，因此伤行役。思念多媚多娇，咫尺千山隔。都为深情密爱，不忍轻离拆。
剔银灯::柳永::何事春工用意。绣画出、万红千翠。艳杏夭桃，垂杨芳草，各斗雨膏烟腻。如斯佳致。早晚是、读书天气。渐渐园林明媚。便好安排欢计。论槛买花，盈车载酒，百千金邀妓。
红窗听::柳永::如削肌肤红玉莹。举措有、许多端正。二年三岁同鸳寝。表温柔心性。 别后无非良夜永。如何向、名牵利役，归期未定。算伊心里，却冤成薄幸。
临江仙::柳永::鸣珂碎撼都门晓，旌幢拥下天人。马摇金辔破香尘。壶浆盈路，欢动一城春。扬州曾是追游地，酒台花径仍存。凤箫依旧月中闻。荆王魂梦，应认岭头云。
凤归云::柳永::向深秋，雨馀爽气肃西郊。陌上夜阑，襟袖起凉飙。天末残星，流电未灭，闪闪隔林梢。又是晓鸡声断，阳乌光动，渐分山路迢迢。驱驱行役，苒苒光阴，绳头利禄，蜗角功名，毕竟成何事，漫相高。
女冠子::柳永::淡烟飘薄。莺花谢、清和院落。树阴翠、密叶成幄。麦秋霁景，夏云忽变奇峰、倚寥廓。波暖银塘，涨新萍绿鱼跃。想端忧多暇，陈王是日，嫩苔生阁。正铄石天高，流金昼永，楚榭光风转蕙，披襟处、波翻翠幕。以文会友，沈李浮瓜忍轻诺。
玉山枕::柳永::骤雨新霁。荡原野、清如洗。断霞散彩，残阳倒影，天外云峰，数朵相倚。露荷烟芰满池塘，见次第、几番红翠。当是时、河朔飞觞，避炎蒸，想风流堪继。晚来高树清风起。动帘幕、生秋气。画楼昼寂，兰堂夜静，舞艳歌姝，渐任罗绮。
减字木兰花::柳永::花心柳眼。郎似游丝常惹绊。慵困谁怜。绣线金针不喜穿。深房密宴。争向好天多聚散。绿锁窗前。几日春愁废管弦。
木兰花令::柳永::有个人人真攀羡。问著洋洋回却面。你若无意向他人，为甚梦中频相见。 不如闻早还却愿。免使牵人虚魂乱。风流肠肚不坚牢，只恐被伊牵引断。
甘州令::柳永::冻云深，淑气浅，寒欺绿野。轻雪伴、早梅飘谢。艳阳天，正明媚，却成潇洒。玉人歌，画楼酒，对此景、骤增高价。卖花巷陌，放灯台榭。好时节、怎生轻舍。
西施::柳永::苎萝妖艳世难偕。善媚悦君怀。後庭恃宠，尽使绝嫌猜。正恁朝欢暮宴，情未足，早江上兵来。捧心调态军前死，罗绮旋变尘埃。
西施::柳永::柳街灯市好花多。尽让美琼娥。万娇千媚，的的在层波。取次梳妆，自有天然态，爱浅画双蛾。 断肠最是金闺客，空怜爱。奈伊何。洞房咫尺，无计枉朝珂。有意怜才，每遇行云处，幸时恁相过。
西施::柳永::自从回步百花桥。便独处清宵。凤衾鸳枕，何事等闲抛。纵有余香，也似郎恩爱，向日夜潜消。 恐伊不信芳容改，将憔悴、写霜绡。更凭锦字，字字说情憀。要识愁肠，但看丁香树。渐结尽春梢。
河传::柳永::翠深红浅。愁娥黛蹙，娇波刀翦。奇容妙妓，争逞舞歌扇。妆光生粉面。坐中醉客风流惯。尊前见。特地惊狂眼。不似少年时节，千金争选。相逢何太晚。
河传::柳永::淮岸。向晚。圆荷向背，芙蓉深浅。仙娥画舸，露渍红芳交乱。难分花与面。采多渐觉轻船满。呼归伴。急桨烟村远。隐隐棹歌，渐被蒹葭遮断。曲终人不见。
郭郎儿近拍::柳永::帝里。闲居小曲深坊，庭院沈沈朱户闭。新霁。畏景天气。薰风帘幕无人，永昼厌厌如度岁。愁悴。枕簟微凉，睡久辗转慵起。
透碧霄::柳永::月华边。万年芳树起祥烟。帝居壮丽，皇家熙盛，宝运当千。端门清昼，觚照日，双阙中天。太平时、朝野多欢。遍锦街香陌，钧天歌吹，阆苑神仙。昔观光得意，狂游风景，再睹更精妍。傍柳阴，寻花径，空恁辔垂鞭。乐游雅戏，平康艳质，应也依然。
木兰花慢::柳永::倚危楼伫立，乍萧索、晚晴初。渐素景衰残，风砧韵响，双树红疏。云衢。见新雁过，奈佳人自别阻音书。空遣悲秋念远，寸肠万恨萦纡。皇都。暗想欢游，成往事、动欷。念对酒当歌，低帏并枕，翻恁轻孤。归途。
木兰花慢::柳永::拆桐花烂漫，乍疏雨、洗清明。正艳杏烧林，缃桃绣野，芳景如屏。倾城。尽寻胜去，骤雕鞍绀出郊。风暖繁弦脆管，万家竞奏新声。盈盈。斗草踏青。人艳冶、递逢迎。向路傍往往，遗簪坠珥，珠翠纵横。欢情。
木兰花慢::柳永::古繁华茂苑，是当日、帝王州。咏人物鲜明，土风细腻，曾美诗流。寻幽。近香径处，聚莲娃钓叟簇汀洲。晴景吴波练静，万家绿水朱楼。凝旒。乃眷东南，思共理、命贤侯。继梦得文章，乐天惠爱，布政优优。鳌头。
临江仙引::柳永::渡口、向晚，乘瘦马、陟平冈。西郊又送秋光。对暮山横翠，衬残叶飘黄。凭高念远，素景楚天，无处不凄凉。香闺别来无信息，云愁雨恨难忘。指帝城归路，但烟水茫茫。凝情望断泪眼，尽日独立斜阳。
临江仙引::柳永::上国。去客。停飞盖、促离筵。长安古道绵绵。见岸花啼露，对堤柳愁烟。物情人意，向此触目，无处不凄然。醉拥征骖犹伫立，盈盈泪眼相看。况绣帏人静，更山馆春寒。今宵怎向漏永，顿成两处孤眠。
临江仙引::柳永::画舸、荡桨，随浪箭、隔岸虹。□荷占断秋容。疑水仙游泳，向别浦相逢。鲛丝雾吐渐收，细腰无力转娇慵。罗袜凌波成旧恨，有谁更赋惊鸿。想媚魂香信，算密锁瑶宫。游人漫劳倦□，奈何不逐东风。
瑞鹧鸪::柳永::宝髻瑶簪。严妆巧，天然绿媚红深。绮罗丛里，独逞讴吟。一曲阳春定价，何啻值千金。倾听处，王孙帝子，鹤盖成阴。凝态掩霞襟。动象板声声，怨思难任。嘹亮处，迥压弦管低沈。
瑞鹧鸪::柳永::吴会风流。人烟好，高下水际山头。瑶台绛阙，依约蓬丘。万井千闾富庶，雄压十三州。触处青娥画舸，红粉朱楼。方面委元侯。致讼简时丰，继日欢游。襦温裤暖，已扇民讴。
忆帝京::柳永::薄衾小枕天气。乍觉别离滋味。展转数寒更，起了还重睡。毕竟不成眠，一夜长如岁。也拟待、却回征辔。又争奈、已成行计。
塞孤::柳永::一声鸡，又报残更歇。秣马巾车催发。草草主人灯下别。山路险，新霜滑。瑶珂响、起栖乌，金镫冷、敲残月。渐西风紧，襟袖凄冽。遥指白玉京，望断黄金阙。远道何时行彻。算得佳人凝恨切。应念念，归时节。
瑞鹧鸪::柳永::天将奇艳与寒梅。乍惊繁杏腊前开。暗想花神、巧作江南信，鲜染燕脂细翦裁。寿阳妆罢无端饮，凌晨酒入香腮。
瑞鹧鸪::柳永::全吴嘉会古风流。渭南往岁忆来游。西子方来、越相功成去，千里沧江一叶舟。至今无限盈盈者，尽来拾翠芳洲。
洞仙歌::柳永::嘉景，向少年彼此，争不雨沾云惹。奈傅粉英俊，梦兰品雅。金丝帐暖银屏亚。并粲枕、轻偎轻倚，绿娇红姹。算一笑，百明珠非价。闲暇。每祗向、洞房深处，痛怜极宠，似觉些子轻孤，早恁背人沾洒。从来娇纵多猜讶。更对翦香云，须要深心同写。爱了双眉，索人重画。忍孤艳冶。断不等闲轻舍。鸳衾下。愿常恁、好天良夜。
安公子::柳永::远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。游宦成羁旅。短樯吟倚闲凝伫。万水千山迷远近，想乡关何处。自别後、风亭月榭孤欢聚。
安公子::柳永::梦觉清宵半。悄然屈指听银箭。惟有床前残泪烛，啼红相伴。暗惹起、云愁雨恨情何限。从卧来、展转千馀遍。恁数重鸳被，怎向孤眠不暖。堪恨还堪叹。当初不合轻分散。及至厌厌独自个，却眼穿肠断。似恁地、深情密意如何拚。
长寿乐::柳永::繁红嫩翠。艳阳景，妆点神州明媚。是处楼台，朱门院落，弦管新声腾沸。恣游人、无限驰骤，娇马车如水。竟寻芳选胜，归来向晚，起通衢近远，香尘细细。太平世。少年时，忍把韶光轻弃。况有红妆，楚腰越艳，一笑千金何啻。向尊前、舞袖飘雪，歌响行云止。
倾杯・倾杯乐::柳永::水乡天气，洒蒹葭、露结寒生早。客馆更堪秋杪。空阶下、木叶飘零，飒飒声乾，狂风乱扫。当无绪、人静酒初醒，天外征鸿，知送谁家归信，穿云悲叫。蛩响幽窗，鼠窥寒砚，一点银闲照。梦枕频惊，愁衾半拥，万里归心悄悄。往事追思多少。
倾杯・倾杯乐::柳永::金风淡荡，渐秋光老、清宵永。小院新晴天气，轻烟乍敛，皓月当轩练净。对千里寒光，念幽期阻、当残景。早是多情多病。那堪细把，旧约前欢重省。最苦碧云信断，仙乡路杳，归鸿难倩。每高歌、强遣离怀，惨咽、翻成心耿耿。漏残露冷。
倾杯・倾杯乐::柳永::鹜落霜洲，雁横烟渚，分明画出秋色。暮雨乍歇。小楫夜泊，宿苇村山驿。何人月下临风处，起一声羌笛。离愁万绪，闻岸草、切切蛩吟如织。为忆。芳容别後，水遥山远，何计凭鳞翼。想绣阁深沈，争知憔悴损、天涯行客。楚峡云归，高阳人散，寂寞狂踪迹。
鹤冲天::柳永::黄金榜上。偶失龙头望。明代暂遗贤，如何向。未遂风云便，争不恣狂荡。何须论得丧。才子词人，自是白衣卿相。烟花巷陌，依约丹青屏障。幸有意中人，堪寻访。且恁偎红翠，风流事、平生畅。
木兰花・玉楼春::柳永::翦裁用尽春工意，浅蘸朝霞千万蕊。天然淡泞好精神，洗尽严妆方见媚。 风亭月榭闲相倚。紫玉枝梢红蜡蒂。假饶花落未消愁，煮酒怀盘催结子。
木兰花・玉楼春::柳永::东风催露千娇面。欲绽红深开处浅。日高梳洗甚时，点滴燕脂匀未遍。霏微雨罢残阳院。
木兰花・玉楼春::柳永::黄金万缕风牵细。寒食初头春有味。烟尤雨索春饶，一日三眠夸得意。章街隋岸欢游地。
倾杯乐::柳永::楼锁轻烟，水横斜照，遥山半隐愁碧。片帆岸远，行客路杳，簇一天寒色。楚梅映雪数枝艳，报青春消息。年华梦促，音信断、声远飞鸿南北。算伊别来无绪，翠消红减，双带长抛掷。但泪眼沈迷，看朱成碧。惹闲愁堆积。雨意云情，酒心花态，孤负高阳客。
祭天神::柳永::忆绣衾相向轻轻语。屏山掩、红蜡长明，金兽盛熏兰炷。何期到此，酒态花情顿孤负。柔肠断、还是黄昏，那更满庭风雨。听空阶和漏，碎声斗滴愁眉聚。
鹧鸪天::柳永::吹破残烟入夜风。一轩明月上帘栊。因惊路远人还远，纵得心同寝未同。情脉脉，意忡忡。碧云归去认无踪。只应曾向前生里，爱把鸳鸯两处笼。
归去来::柳永::一夜狂风雨。花英坠、碎红无数。垂杨漫结黄金缕。尽春残、萦不住。蝶稀蜂散知何处。尊酒、转添愁绪。
梁州令::柳永::梦觉纱窗晓。残灯掩然空照。因思人事苦萦牵，离愁别恨，无限何时了。怜深定是心肠小。往往成烦恼。
燕归梁::柳永::轻蹑罗鞋掩绛绡。传音耗、苦相招。语声犹颤不成娇。乍得见、两魂消。匆匆草草难留恋，还归去又无聊。
夜半乐::柳永::艳阳天气，烟雨风暖，芳郊澄朗闲凝伫。渐妆点亭台，参差佳树。舞腰困力，垂杨绿映，浅桃李夭夭，嫩红无数。度绮燕、流莺斗双语。翠娥南陌簇簇，蹑影红阴，缓移娇步。抬粉面、韶容花光相妒。绛绡袖举。云鬟风颤，半遮檀口含羞，背人偷顾。竞斗草、金钗笑争赌。对此嘉景，顿觉消凝，惹成愁绪。念解佩、轻盈在何处。忍良时、孤负少年等闲度。
清平乐::柳永::繁华锦烂。已恨归期晚。翠减红稀莺似懒。特地柔肠欲断。不堪尊酒频倾。恼人转转愁生。□□□□□□，多情争似无情。
迷神引::柳永::红板桥头秋光暮。淡月映烟方煦。寒溪蘸碧，绕垂杨路。重分飞，携纤手、泪如雨。波急隋堤远，片帆举。倏忽年华改，向期阻。时觉春残，渐渐飘花絮。好夕良天长孤负。洞房闲掩，小屏空、无心觑。指归云，仙乡杳、在何处。
失调名::柳永::
爪茉莉::柳永::每到秋来，转添甚况味。金风动、冷清清地。残蝉噪晚，甚聒得、人心欲碎，更休道、宋玉多悲，石人、也须下泪。衾寒枕冷，夜迢迢、更无寐。深院静、月明风细。
女冠子::柳永::火云初布。迟迟永日炎暑。浓阴高树。黄鹂叶底，羽毛学整，方调娇语。薰风时渐动，峻阁池塘，芰荷争吐。画梁紫燕，对对衔泥，飞来又去。想佳期、容易成辜负。共人人、同上画楼斟香醑。恨花无主。卧象床犀枕，成何情绪。
十二时・忆少年::柳永::晚晴初，淡烟笼月，风透蟾光如洗。觉翠帐、凉生秋思。渐入微寒天气。败叶敲窗，西风满院，睡不成还起。更漏咽、滴破忧心，万感并生，都在离人愁耳。天怎知、当时一句，做得十分萦系。夜永有时，分明枕上，觑着孜孜地。烛暗时酒醒，元来又是梦里。睡觉来、披衣独坐，万种无情意。
红窗迥::柳永::小园东，花共柳。红紫又一齐开了。引将蜂蝶燕和莺，成阵价、忙忙走。花心偏向蜂儿有。
西江月::柳永::师师生得艳冶，香香於我情多。安安那更久比和。四个打成一个。幸自苍皇未款，新词写处多磨。几回扯了又重。奸字中心著我。
凤凰阁::柳永::匆匆相见，懊恼恩情太薄。霎时云雨人抛却。教我行思坐想，肌肤如削。恨只恨、相违旧约。相思成病，那更潇潇雨落。断肠人在阑干角。
醉垂鞭::张先::双蝶绣罗裙。东池宴。初相见。朱粉不深匀。闲花淡淡春。 细看诸处好。人人道。柳腰身。昨日乱山昏。来时衣上云。
醉垂鞭::张先::朱粉不须施，花枝小。春偏好。娇妙近胜衣。轻罗红雾垂。 琵琶金画凤。双条重。倦眉低。啄木细声迟。黄蜂花上飞。
南乡子::张先::何处可魂消。京口终朝两信潮。不管离心千叠恨，滔滔。催促行人动去桡。记得旧江皋。绿杨轻絮几条条。春水一篙残照阔，遥遥。有个多情立画桥。
南乡子::张先::潮上水清浑。棹影轻於水底云。去意徘徊无奈泪，衣巾。犹有当时粉黛痕。海近古城昏。暮角寒沙雁队分。今夜相思应看月，无人。露冷依前独掩门。
菩萨蛮::张先::忆郎还上层楼曲。楼前芳草年年绿。绿似去时袍。回头风袖飘。郎袍应已旧。颜色非长久。惜恐镜中春。不如花草新。
菩萨蛮::张先::闻人语著仙卿字。情恨意还须喜。何况草长时。酒前频共伊。娇香堆宝帐。月到梨花上。心事两人知。掩灯罗幕垂。
菩萨蛮::张先::夜深不至春蟾见。令人更更情飞乱。翠幕动风亭。时疑响屉声。花香闻水榭。几误飘衣麝。不忍下朱扉。绕廊重待伊。
菩萨蛮::张先::簟纹衫色娇黄浅。钗头秋叶玲珑翦。轻怯瘦腰身。纱窗病起人。相思魂欲绝。莫话新秋别。何处断离肠。西风昨夜凉。
踏莎行::张先::衾凤犹温，笼鹦尚睡。宿妆稀淡眉成字。映花避月上行廊，珠裙摺摺轻垂地。翠幕成波，新荷贴水。纷纷烟柳低还起。重墙绕院更重门，春风无路通深意。
踏莎行::张先::波湛横眸，霞分腻脸。盈盈笑动笼香靥。有情未结凤楼欢，无爱把歌眉敛。密意欲传，娇羞未敢。斜偎象板还偷。轻轻试问借人麽，佯佯不觑云鬟点。
感皇恩::张先::万乘靴袍御紫宸。挥豪敷丽藻，尽经纶。第名天陛首平津。东堂桂，重占一枝春。殊观耸簪绅。蓬山仙话重，霈恩新。暂时趋府冠谈宾。十年外，身是凤池人。
西江月::张先::体态看来隐约，梳妆好是家常。檀槽初抱更安详。立向尊前一行。小打登钩怕重，尽缠绣带由长。娇春莺舌巧如簧。飞在四条弦上。
庆金枝::张先::青螺添远山。两娇靥、笑时圆。抱云勾雪近灯看。妍处不堪怜。 今生但愿无离别，花月下、绣屏前。双蚕成茧共缠绵。更结后生缘。
浣溪沙::张先::轻屉来时不破尘。石榴花映石榴裙。有情应得撞腮春。夜短更难留远梦，日高何计学行云。树深莺过静无人。
相思儿令::张先::春去几时还。问桃李无言。燕子归栖风紧，梨雪乱西园。 犹有月婵娟。似人人、难近如天。愿教清影长相见，更乞取长圆。
师师令::张先::香钿宝珥。拂菱花如水。学妆皆道称时宜，粉色有、天然春意。蜀彩衣长胜未起。纵乱云垂地。都城池苑夸桃李。问东风何似。不须回扇障清歌，唇一点、小於珠子。
山亭宴慢・山亭宴::张先::宴亭永昼喧箫鼓。倚青空、画阑红柱。玉莹紫微人，蔼和气、春融日煦。故宫池馆更楼台，约风月、今宵何处。湖水动鲜衣，竞拾翠、湖边路。落花荡漾愁空树。晓山静、数声杜宇。天意送芳菲，正黯淡、疏烟逗雨。
谢池春慢::张先::缭墙重院，时闻有、啼莺到。绣被掩馀寒，画幕明新晓。朱槛连空阔，飞絮无多少。径莎平，池水渺。日长风静，花影闲相照。尘香拂马，逢谢女、城南道。秀艳过施粉，多眉生轻笑。斗色鲜衣薄，碾玉双蝉小。
惜双双・惜分飞::张先::城上层楼天边路。残照里、平芜绿树。伤远更惜春暮。有人还在高高处。 断梦归云经日去。无计使、哀弦寄语。相望恨不相遇。倚桥临水谁家住。
江南柳::张先::隋堤远，波急路尘轻。今古柳桥多送别，见人分袂亦愁生。何况自关情。斜照後，新月上西城。
八宝装・八宝妆::张先::锦屏罗幌初睡起。花阴转、重门闭。正不寒不暖，和风细雨，困人天气。此时无限伤春意。
一丛花令・一丛花::张先::伤高怀远几时穷。无物似情浓。离愁正引千丝乱，更东陌、飞絮。嘶骑渐遥，征尘不断，何处认郎踪。双鸳池沼水溶溶。南北小桡通。
西江月::张先::泛泛春船载乐，溶溶湖水平桥。高鬟照影翠烟摇。白一声云杪。倦醉天然玉软，弄妆人惜花娇。风情遗恨几时消。不见卢郎年少。
感皇恩::张先::廊庙当时共代工。睢陵千里远，约过从。欲知宾主与谁同。宗枝内，黄阁旧，有三公。广乐起云中。湖山看画轴，两仙翁。武林嘉语几时穷。元丰际，德星聚，照江东。
宴春台慢・宴春台::张先::丽日千门，紫烟双阙，琼林又报春回。殿阁风微，当时去燕还来。五侯池馆频开。探芳菲、走马天街。重帘人语，辚辚绣轩，远近轻雷。雕觞霞滟，翠幕云飞，楚腰舞柳，宫面妆梅。金猊夜暖、罗衣暗香煤。洞府人归，放笙歌、灯火下楼台。
好事近::张先::月色透横枝，短叶小花无力。北客一声长笛，怨江南先得。谁教强半腊前开，多情为春忆。留取大家沈醉，正雨休风息。
好事近::张先::灯烛上山堂，香雾暖生寒夕。前夜雪清梅瘦，已不禁轻摘。双歌声断宝杯空，妆光艳瑶席。相趁笑声归去，有随人月色。
清平乐::张先::屏山斜展。帐卷红绡半。泥浅曲池飞海燕。风度杨花满院。云情雨意空深。觉来一枕春阴。陇上梅花落尽，江南消息沈沈。
清平乐::张先::清歌逐酒。腻脸生红透。樱小杏青寒食後。衣换缕金轻绣。画堂新月朱扉。严城夜鼓声迟。细看玉人娇面，春光不在花枝。
醉桃源・阮郎归::张先::落花浮水树临池。年前心眼期。见来无事去还思。而今花又飞。 浅螺黛，淡燕脂。闲妆取次宜。隔帘风雨闭门时。此情风月知。
恨春迟::张先::好梦才成又断。日晚起、云梳鬟。秀脸拂新红，酒入娇眉眼，薄衣减春寒。红柱溪桥波平岸。
恨春迟::张先::欲借红梅荐饮。望陇驿、音信沈沈。住在柳州东岸，彼此相思，梦去难寻。乳燕来时花期寝。
庆佳节::张先::莫风流。莫风流。风流後、有闲愁。花满南园月满楼。偏使我、忆欢游。我忆欢游无计奈，除却且醉金瓯。
庆佳节::张先::芳菲节。芳菲节。天意应不虚设。对酒高歌玉壶阙。慎莫负、狂风月。 人间万事何时歇。空赢得、鬓成雪。我有闲愁与君说。且莫用、轻离别。
采桑子::张先::水云薄薄天同色，竟日清辉。风影轻飞。花发瑶林春未知。剡溪不辨沙头路，粉水平堤。姑射人归。记得歌声与舞时。
御街行::张先::画船横倚烟溪半。春入吴山遍。主人凭客且迟留，程入花溪远远。数声芦叶，两行霓袖，几处成离宴。纷纷归骑亭皋晚。风顺樯乌转。古今为别最消魂，因别有情须怨。更独自、尽上高台望，望尽飞云断。
玉联环・解连环::张先::都人未逐风云散。愿留离宴。不须都爱洛城春，黄花讶、归来晚。叶落灞陵如翦。
玉联环・解连环::张先::来时露衣香润。彩绦垂鬓。卷帘还喜月相亲，把酒更、花相近。西去阳关休问。
武陵春::张先::秋染青溪天外水，风棹采菱还。波上逢郎密意传。语近隔丛莲。 相看忘却归来路，遮日小荷圆。菱蔓虽多不上船。心眼在郎边。
定风波::张先::素藕抽条未放莲。晚蚕将茧不成眠。若比相思如乱絮。何异。两心俱被暗丝牵。 暂见欲归还是恨。莫问。有情谁信道无缘。有似中秋云外月。皎洁。不团圆待几时圆。
百媚娘::张先::珠阙五云仙子。未省有谁能似。百媚算应天乞与，净饰艳妆俱美。若取次芳华皆可意。何处比桃李。 蜀被锦纹铺水。不放彩鸳双戏。乐事也知存后会，争奈眼前心里。绿皱小池红叠砌。花外东风起。
梦仙乡::张先::江东苏小。夭斜窈窕。都不胜、彩鸾娇妙。春艳上新妆。肌肉过人香。佳树阴阴池院。华灯绣幔。花月好、可能长见。
归朝欢::张先::声转辘轳闻露井。晓引银瓶牵素绠。西园人语夜来风，丛英飘坠红成径。宝猊烟未冷。莲台香蜡残痕凝。等身金，谁能得意，买此好光景。粉落轻妆红玉莹。月枕横钗云坠领。有情无物不双栖，文禽只合常交颈。昼长欢岂定。
相思令・相思儿令::张先::苹满溪。柳绕堤。相送行人溪水西。回时陇月低。 烟霏霏。风凄凄。重倚朱门听马嘶。寒鸥相对飞。
少年游::张先::红叶黄花秋又老，疏雨更西风。山重水远，云闲天淡，游子断肠中。
贺圣朝::张先::淡黄衫子浓妆了。步缕金鞋小。爱来书幌绿窗前，半和娇笑。谢家姊妹，诗名空杳。何曾机巧。争如奴道，春来情思，乱如芳草。
生查子::张先::当初相见时，彼此心萧洒。近日见人来，却恁相谩。休休休便休，美底教他且。匹似没伊时，更不思量也。
夜厌厌・夜行船::张先::昨夜小筵欢纵。烛房深、舞鸾歌凤。酒迷花困共厌厌，倚朱弦、未成归弄。峡雨忽收寻断梦。
迎春乐::张先::城头画角催夕宴，忆前时、小楼晚。残虹数尺云中断。愁送目、天涯远。 枕清风、停画扇。逗蛮簟、碧妙零乱。怎生得伊来，今夜里、银蟾满。
凤栖梧・蝶恋花::张先::密宴厌厌池馆暮。天汉沈沈，借得春光住。红翠斗为长袖舞。香檀拍过惊鸿翥。 明日不知花在否。今夜圆蟾，后夜忧风雨。可惜歌云容易去。东城杨柳东城路。
双燕儿::张先::榴花帘外飘红。藕丝罩、小屏风。东山别後，高唐梦短，犹喜相逢。
卜算子慢::张先::溪山别意，烟树去程，日落采苹春晚。欲上征鞍，更掩翠帘相眄。惜弯弯浅黛长长眼。奈画阁欢游，也学狂花乱絮轻散。水影横池馆。对静夜无人，月高云远。一饷凝思，两袖泪痕还满。恨私书、又逐东风断。纵西北层楼万尺，望重城那见。
更漏子::张先::锦筵红，罗幕翠。侍宴美人姝丽。十五六，解怜才。劝人深酒杯。黛眉长，檀口小。耳畔向人轻道。柳阴曲，是儿家。门前红杏花。
更漏子::张先::相君家，宾宴集。秋叶晓霜红湿。帘额动，水纹浮。缬花相对流。薄霞衣，酣酒面。重抱琵琶轻按。回画拨，抹幺弦。一声飞露蝉。
南歌子::张先::醉後和衣倒，愁来酒醺。困人天气近清明。尽日厌厌□脸、浅含颦。睡觉□□恨，依然月映门。楚天何处觅行云。唯有暗灯残漏、伴消魂。
南歌子::张先::蝉抱高高柳，莲开浅浅波。倚风疏叶下庭柯。况是不寒不暖、正清和。浮世欢会少，劳生怨别多。相逢休惜醉颜酡。赖有西园明月、照笙歌。
南歌子::张先::残照催行棹，乘春拂去衣。海棠花下醉芳菲。无计少留君住、泪双垂。烟染春江暮，云藏阁道危。行行听取杜鹃啼。是妾此时离恨、尽呼伊。
蝶恋花::张先::临水人家深宅院。阶下残花，门外斜阳岸。柳舞麴尘千万线。青楼百尺临天半。楼上东风春不浅。十二阑干，尽日珠帘卷。有个离人凝泪眼。淡烟芳草连云远。
蝶恋花::张先::槛菊愁烟兰泣露。罗幕轻寒，燕子双来去。明月不谙离恨苦。斜光到晓穿朱户。昨夜西风雕碧树。独上高楼，望尽天涯路。欲寄彩笺兼尺素。山长水阔知何处。
蝶恋花::张先::绿水波平花烂漫。照影红妆，步转垂杨岸。别後深情将为断。相逢添得人留恋。絮软丝轻无系绊。烟惹风迎，并入春心乱。和泪语娇声又颤。行行尽远犹回面。
蝶恋花::张先::移得绿杨栽後院。学舞宫腰，二月青犹短。不比灞陵多送远。残丝乱絮东西岸。几叶小眉寒不展。莫唱阳关，真个肠先断。分付与春休细看。条条尽是离人怨。
诉衷情::张先::花前月下暂相逢。苦恨阻从容。何况酒醒梦断，花谢月朦胧。花不尽，月无穷。两心同。此时愿作，杨柳千丝，绊惹春风。
诉衷情::张先::数枝金菊对芙蓉。零落意忡忡。不知多少幽怨，和泪泣东风。人散後，月明中。夜寒浓。谢娘愁卧，潘令闲眠，往事何穷。
木兰花・玉楼春::张先::青钱贴水萍无数。临晓西湖春涨雨。泥新轻燕面前飞，风慢落花衣上住。 红裙空引烟娥聚。云月却能随马去。明朝何处上高台，回认玉峰山下路。
木兰花・玉楼春::张先::西湖杨柳风流绝。满缕青春看赠别。墙头簌簌暗飞花，山外阴阴初落月。秦姬丽云梳发。
木兰花・玉楼春::张先::楼下雪飞楼上宴。歌咽笙簧声韵颤。尊前有个好人人，十二阑干同倚遍。 帘重不知金屋晚。信马归来肠欲断。多情无奈苦相思，醉眼开时犹似见。
减字木兰花::张先::垂螺近额。走上红初趁拍。只恐轻飞。拟倩游丝惹住伊。文鸳绣履。去似杨花尘不起。舞彻伊州。头上宫花颤未休。
少年游::张先::碎霞浮动晓朦胧。春意与花浓。银瓶素绠，玉泉金，真色浸朝红。
少年游::张先::帽檐风细马蹄尘。常记探花人。露英千样，粉香无尽，蓦地酒初醒。
醉落魄・一斛珠::张先::云轻柳弱。内家髻要新梳掠。生香真色人难学。横管孤吹，月淡天垂幕。 朱唇浅破桃花萼。倚楼谁在阑干角。夜寒手冷罗衣薄。声入霜林，簌簌惊梅落。
喜朝天・踏莎行::张先::晓云开。睨仙馆陵虚，步入蓬莱。玉宇琼，对青林近，归鸟徘徊。风月顿消清暑，野色对、江山助诗才。潇鼓宴，璇题宝字，浮动持杯。人多送目天际，识渡舟帆小，时见潮回。故国千里，共十万室，日日春台。
破阵乐::张先::四堂互映，双门并丽，龙阁开府。郡美东南第一，望故苑、楼台霏雾。垂柳池塘，流泉巷陌，吴歌处处。近黄昏，渐更宜良夜，簇簇繁星灯烛，长衢如昼，暝色韶光，几许粉面，飞甍朱户。和煦。雁齿桥红，裙腰草绿，云际寺、林下路。酒熟梨花宾客醉，但觉满山潇鼓。
菊花新::张先::堕髻慵妆来日暮。家在画桥堤下住。衣缓绛绡垂，琼树袅、一枝红雾。院深池静娇相妒。
虞美人::张先::苕花飞尽汀风定。苕水天摇影。画船罗绮满溪春。一曲石城清响、入高云。壶觞昔岁同歌舞。今日无欢侣。南园花少故人稀。月照玉楼依旧、似当时。
醉红妆::张先::琼枝玉树不相饶。薄云衣、细柳腰。一般妆样百般娇。眉眼细、好如描。 东风摇草百花飘。恨无计、上青条。更起双歌郎且饮，郎未醉、有金貂。
天仙子::张先::水调数声持酒听。午醉醒来愁未醒。送春春去几时回，临晚镜。伤流景。往事後期空记省。沙上并禽池上暝。云破月来花弄影。重重帘幕密遮灯，风不定。人初静。明日落红应满径。
天仙子::张先::持节来时初有雁。十万人家春已满。龙标名第凤池身，堂阜远。江桥晚。一见湖山看未遍。障扇欲收歌泪溅。亭下花空罗绮散。樯竿渐向望中疏，旗影转。鼙声断。惆怅不如船尾燕。
菩萨蛮::张先::玉人又是匆匆去。马蹄何处垂杨路。残日倚楼时。断魂郎未知。阑干移倚遍。薄教人怨。明月却多情。随人处处行。
怨春风・一斛珠::张先::无由且住。绵绵恨似春蚕绪。见来时饷还须去。月浅灯收。多在偷期处。 今夜掩妆花下语。明朝芳草东西路。愿身不学相思树。但愿罗衣，化作双飞羽。
于飞乐令・于飞乐::张先::宝奁开，菱鉴静，一掏清蟾。新妆脸、旋学花添。蜀红衫，双绣蝶，裙缕鹣鹣。寻思前事，小屏风、巧画江南。怎空教、草解宜男。柔桑暗、又过春蚕。
临江仙::张先::自古伤心惟远别，登山临水迟留。暮尘衰草一番秋。寻常景物，到此尽成愁。况与佳人分凤侣，盈盈粉泪难收。高城深处是青楼。红尘远道，明日忍回头。
江城子::张先::镂牙歌板齿如犀。串珠齐。画桥西。杂花池院，风幕卷金泥。酒入四肢波入鬓、娇不尽，翠眉低。
转声虞美人・桃源忆故人::张先::使君欲醉离亭酒。酒醒离愁转有。紫禁多时虚右。苕霅留难久。 一声歌掩双罗袖。日落乱山春后。犹有东城烟柳。青荫长依旧。
燕归梁::张先::去岁中秋玩桂轮。河汉净无云，今年江上共瑶尊。都不是、去年人。 水精宫殿，琉璃台阁，红翠两行分。点唇机动秀眉颦。清影外、见微尘。
燕归梁::张先::夜月啼乌促乱弦。江树远无烟。缺多圆少奈何天。愁只恐、下关山。 粉香生润，衣珠弄彩，人月两蝉娟。留连残夜惜余欢。人月在、又明年。
定西番::张先::年少登瀛词客，飘逸气，拂晴霓。尽带江南春色、过长淮。
河传::张先::花暮。春去。都门东路。嘶马将行。江南江北，十里五里邮亭。几程程。高城望远看回睇。烟细。晚碧空无际。今夜何处，冷落衾帏。欲眠时。
偷声木兰花::张先::雪笼琼苑梅花瘦。外院重扉联宝兽。海月新生。上得高楼无奈情。 帘波不动凝釭小。今夜夜长争得晓。欲梦高唐。只恐觉来添断肠。
偷声木兰花::张先::画桥浅映横塘路。流水滔滔春共去。目送残晖。燕子双高蝶对飞。 风花将尽持杯送。往事只成清夜梦。莫更登楼。坐想行思已是愁。
醉桃源・阮郎归::张先::双花连袂近香猊。歌随镂板齐。分明珠索漱烟溪。凝云定不飞。 唇破点，齿编犀。春莺莫乱啼。阳关更在碧峰西。相看翠黛低。
千秋岁::张先::数声。又报芳菲歇。惜春更把残红折。雨轻风色暴，梅子青时节。永丰柳，无人尽日飞花雪。莫把幺弦拨。怨极弦能说。天不老，情难绝。心似双丝网，中有千千结。夜过也，东窗未白凝残月。
天仙子::张先::醉笑相逢能几度。为报江头春且住。主人今日是行人，红袖舞。清歌女。凭仗东风教点取。三月柳枝柔似缕。落絮尽飞还恋树。有情宁不忆西园，莺解语。花无数。应讶使君何处去。
渔家傲::张先::巴子城头青草暮。巴山重叠相逢处。燕子占巢花脱树。杯且举。瞿塘水阔舟难渡。天外吴门清路。君家正在吴门住。赠我柳枝情几许。春满缕。为君将入江南去。
天仙子::张先::十岁手如芽子笋。固爱弄妆偷傅粉。金蕉并为舞时空，红脸嫩。轻衣褪。春重日浓花觉困。斜雁轧弦随步趁。小凤累珠光绕鬓。密教持履恐仙飞，催拍紧。惊鸿奔。风袂飘摇无定准。
天仙子::张先::坐治吴州成乐土。诏卷风飞来圣语。亲舆乞得便藩归，瑶席主。杯休数。清夜为君歌白苎。花接旧枝新蕊吐。造化不知人有助。看花岁岁比甘棠，嘉月暮。东门路。只恐带将春色去。
南乡子::张先::相并细腰身。时样宫妆一样新。曲项胡琴鱼尾拨，离人。入塞弦声水上闻。天碧染衣巾。血色轻罗碎摺裙。百卉已随霜女妒，东君。暗折双花借小春。
少年游::张先::听歌持酒且休行。云树几程程。眼看檐牙，手搓花蕊，未必两无情。
定风波令・定风波::张先::碧玉篦扶坠髻云。莺黄衫子退红裙。妆样巧将花草竞。相并。要教人意胜於春。酒眼茸茸香拂面。□见。丹青宁似镜中真。自是有情偏小小。
定风波令・定风波::张先::浴殿词臣亦议兵。禁中颇牧党羌平。诏卷促归难自缓。溪馆。彩花千数酒泉清。春草未青秋叶暮。□去。一家行色万家情。可恨黄莺相识晚。
定风波令・定风波::张先::谈辨才疏堂上兵。画船齐岸暗潮平。万乘靴袍曾好问。须信。文章传口齿牙清。三百寺应游未遍。□算。湖山风物岂无情。不独渠丘歌叔度。
定风波令・定风波::张先::西阁明呈奉诏行。南床吏部锦衣荣。中有瀛仙宾与主。相遇。平津选首更神清。溪上玉楼同宴喜。欢醉。对堤杯叶惜秋英。尽道贤人聚吴分。
木兰花・玉楼春::张先::人意共怜花月满。花好月圆人又散。欢情去逐远云空，往事过如幽梦断。 草树争春红影乱。一唱鸡声千万怨。任教迟日更添长，能得几时抬眼看。
木兰花・玉楼春::张先::相离徒有相逢梦。门外马蹄尘已动。怨歌留待醉时听，远目不堪空际送。 今宵风月知谁共。声咽琵琶槽上凤。人生无物比多情，江水不深山不重。
木兰花・玉楼春::张先::檀槽碎响金丝拨。露湿浔阳江上月。不知商妇为谁愁，一曲行人留晚发。 画堂花入新声别。红蕊调高弹未彻。暗将深意语胶弦，长愿弦丝无断绝。
木兰花・玉楼春::张先::插花劝酒盐桥馆。召节促行龙阙远。吴船渐起晚潮生，蛮未空寒日短。庆门奕世隆宸眷。
木兰花・玉楼春::张先::去年春入芳菲国。青蕊如梅终忍摘。阑边徒欲说相思，绿蜡密缄朱粉饰。归来故苑重寻觅。花满旧枝心更惜。鸳鸯从小自相双，若不多情头不白。
木兰花・玉楼春::张先::龙头舴艋吴儿竞。笋柱秋千游女并。芳洲拾翠暮忘归，秀野踏青来不定。 行云去后遥山暝。已放笙歌池院静。中庭月色正清明，无数杨花过无影。
木兰花・玉楼春::张先::轻牙低掌随声听。合调破空云自凝。姝娘翠黛有人描，琼女分鬟待谁并。 弄妆俱学闲心性。固向鸾台同照影。双头莲子一时花，天碧秋池水如镜。
倾杯・倾杯乐::张先::横塘水静，花窥影、孤城转。浮玉无尘，五亭争景，画桥对起，垂虹不断。爱溪上琼楼，凭雕栏、久□飞云远。人在虚空，月生溟海，寒渔夜泛，游鳞可辨。正是草长苹老，江南地暖。汀洲日晚。更茶山、已过清明，风雨暴千岩、啼鸟怨。芳菲故苑。
倾杯・倾杯乐::张先::飞云过尽，明河浅、天无畔。草色栖萤，霜华清暑，轻弄袂，澄澜拍岸。宴玉麈谈宾，倚琼枝、秀挹雕觞满。午夜中秋，十分圆月，香槽拨凤，朱弦轧雁。正是欲醒还醉，临空怅远。壶更叠换。对东西、数里回塘，恨零落芙蓉、春不管。笼灯待散。
离亭宴::张先::捧黄封诏卷。随处是、离亭别宴。红翠成轮歌未遍。已恨野桥风便。此去济南非久，惟有凤池鸾殿。 三月花飞几片。又减却、芳菲过半。千里恩深云海浅。民爱比、春流不断。更上玉楼西，归雁与、征帆共远。
沁园春::张先::心膂良臣，帷幄元勋，左右万几。暂武林分阃，东南外翰，锦衣乡社，未满瓜时。易镇梧台，宣条期岁，又西指夷桥千骑移。珠滩上，喜甘棠翠荫，依旧春晖。须知。系国安危。料节召、还趋浴凤池。且代工施化，持钧播泽，置盂天下，此外何思。素卷书名，赤松游道，飙驭云仙可期。湖山美，有啼猿唳鹤，相望东归。
感皇恩::张先::延寿芸香七世孙。华轩承大对，见经纶。溟鱼一息化天津。袍如草，三百骑，从清尘。玉树莹风神。同时棠棣萼，一家春。十年身是凤池人。蓬莱阁，黄合主，迟谈宾。
忆秦娥::张先::参差竹。吹断相思曲。情不足。西北有楼穷远目。忆苕溪、寒影透清玉。秋雁南飞速。菰草绿。应下溪头沙上宿。
系裙腰::张先::惜霜蟾照夜云天。朦胧影、画勾阑。人情纵是长情月，算一年年。又能得、几番圆。欲寄西江题叶字，流不到、五亭前。
清平乐::张先::青袍如草。得意还年少。马跃绿螭金络脑。寒食乍临新晓。曲池斜度鸾桥。西园一片笙箫。自欲剩留春住，风花无奈飘飘。
偷声木兰花::张先::曾居别乘康吴俗。民到於今歌不足。骊驭征鞭。一去东风十二年。重来却拥诸侯骑。宝带垂鱼金照地。
菩萨蛮::张先::佳人学得平阳曲。纤纤玉笋横孤竹。一弄入云声。海门江月清。髻摇金钿落。惜恐樱唇薄。听罢已依依。莫吹杨柳枝。
菩萨蛮::张先::藕丝衫翦猩红窄。衫轻不碍琼肤白。缦鬓小横波。花楼东是家。上湖闲荡桨。粉艳芙蓉样。湖水亦多情。照妆天底清。
菩萨蛮::张先::牛星织女年年别。分明不及人间物。匹鸟少孤飞。断沙犹并栖。洗车昏雨过。缺月云中堕。斜汉晓依依。暗蛩还促机。
菩萨蛮::张先::双针竞引双丝缕。家家尽道迎牛女。不见渡河时。空闻乌鹊飞。西南低片月。应恐云梳发。寄语问星津。谁为得巧人。
庆春泽::张先::飞阁危桥相倚。人独立东风，满衣轻絮。还记忆江南，如今天气。正白苹花，绕堤涨流水。寒梅落尽谁寄。方春意无穷，青空千里。愁草树依依，关城初闭。对月黄昏，角声傍烟起。
庆春泽::张先::艳色不须妆样。风韵好天真，画毫难上。花影滟金尊，酒泉生浪。镇欲留春，傍花为春唱。银塘玉宇空旷。冰齿映轻唇，蕊红新放。声宛转，疑随烟香悠扬。对暮林静，寥寥振清响。
玉联环・解连环::张先::南园已恨归来晚。芳菲满眼。春工偏上好花多，疑不向、空枝暖。惜恐红云易散。
玉树后庭花・后庭花::张先::华灯火树红相斗。往来如昼。桥河水白天青，讶别生星斗。 落梅秾李还依旧。宝钗沽酒。晓蟾残漏心情，恨雕鞍归后。
玉树后庭花・后庭花::张先::宝床香重春眠觉。窗难晓。新声丽色千人，歌後庭清妙。青骢一骑来飞鸟。
卜算子::张先::梦断寒夜长，坐待清霜晓。临镜无人为整妆，但自学、孤鸾照。楼台红树杪。风月依前好。江水东流郎在西，问尺素、何由到。
双韵子::张先::鸣鞘电过晓闱静。敛龙旗风定。凤楼远出霏烟，闻笑语、中天迥。清光近。欢声竟。
鹊桥仙::张先::星桥火树，长安一夜，开遍红莲万蕊。绮罗能借月中春，风露细、天清似水。重城闭月，青楼夸乐，人在银潢影里。画屏期约近收灯，归步急、双鸳欲起。
醉垂鞭::张先::酒面滟金鱼。吴娃唱。吴潮上。玉殿白麻书。待君归後除。勾留风月好。平湖晓。翠峰孤。
定西番::张先::秀眼谩生千媚，钗玉重，髻云低。寂寂挹妆羞泪，怨分携。
定西番::张先::焊拨紫槽金衬，双秀萼，两回鸾。齐学汉宫妆样，竞蝉娟。
望江南・忆江南::张先::青楼宴，靓女荐瑶杯。一曲白云江月满，际天拖练夜潮来。人物误瑶台。醺醺酒，拂拂上双腮。
少年游慢::张先::春城三二月。禁柳飘绵未歇。仙生香，轻云凝紫，临层阙。歌掌明珠滑。酒脸红霞发。华省名高，少年得意时节。画刻三题彻。梯汉同登蟾窟。玉殿初宣，银袍齐脱，生仙骨。
翦牡丹::张先::野绿连空，天青垂水，素色溶漾都净。柔柳摇摇，坠轻絮无影。汀洲日落人归，修巾薄袂，撷香拾翠相竞。如解凌波，泊烟渚春暝。采绦朱索新整。宿绣屏、画船风定。金凤响双槽，弹出今古幽思谁省。玉盘大小乱珠迸。酒上妆面，花艳媚相并。
画堂春::张先::外潮莲子长参差。霁山青处鸥飞。水天溶漾画桡迟。人影鉴中移。桃叶浅声双唱，杏红深色轻衣。小荷障面避斜晖。分得翠阴归。
芳草渡・系裙腰::张先::双门晓锁响朱扉。千骑拥、万人随。风乌弄影画船移。歌时泪，和别怨，作秋悲。 寒潮小，渡淮迟。吴越路、渐天涯。宋王台上为相思。江云下，日西尽，雁南飞。
芳草渡・系裙腰::张先::主人宴客玉楼西。风飘雪、忽氛霏。唐昌花蕊渐平枝。浮光里，寒声聚，队禽栖。惊晓日，喜春迟。野桥时伴梅飞。
御街行::张先::夭非花艳轻非雾。来夜半、天明去。来如春梦不多时，去似朝云何处。远鸡栖燕，落星沈月，城头鼓。参差渐辨西池树。珠阁斜开户。绿苔深径少人行，苔上屐痕无数。馀香遗粉，剩衾闲枕，天把多情付。
苏幕遮::张先::柳飞绵，花实少。镂板音清，浅发江南调。斜日两竿留碧□。马足重重，又近青门道。去尘浓，人散了。回首旗亭，渐渐红裳小。莫讶安仁头白早。天若有情，天也终须老。
武陵春::张先::每见韶娘梳鬓好，钗燕傍云飞。谁掬彤霞露染衣。□玉透柔肌。梅花瘦雪梨花雨，心眼未芳菲。
醉落魄・一斛珠::张先::山围画障。风溪弄月清溶漾。玉楼苕馆人相望。下若醅，竞欲金钗当。使君劝醉青娥唱。分明仙曲云中响。
长相思::张先::粉艳明。秋水盈。柳样纤柔花样轻。笑前双靥生。寒江平。江橹鸣。谁道潮沟非远行。回头千里情。
更漏子::张先::杜陵春，秦树晚。伤别更堪临远。南去信，欲凭谁。归鸿多北归。小桃枝，红蓓发。今夜昔时风月。休苦意，说相思。少情人不知。
浣溪沙::张先::楼倚春江百尺高。烟中还未见归桡。几时期信似江潮。花片片飞风弄蝶，柳阴阴下水平桥。日长才过又今宵。
醉桃源・阮郎归::张先::仙郎何日是来期。无心云胜伊。行云犹解傍山飞。郎行去不归。 强匀画，又芳菲。春深轻薄衣。桃花无语伴相思。阴阴月上时。
行香子::张先::舞雪歌云。闲淡妆匀。蓝溪水、深染轻裙。酒香醺脸，粉色生春。更巧谈话，美情性，好精神。 江空无畔，凌波何处，月桥边、青柳朱门。断钟残角，又送黄昏。奈心中事，眼中泪，意中人。
熙州慢::张先::武林乡，占第一湖山，咏画争巧。鹫石飞来，倚翠楼烟霭，清猿啼晓。况值禁垣师帅，惠政流入欢谣。朝暮万景，寒潮弄月，乱峰回照。天使寻春不早。并行乐，免有花愁花笑。持酒更听，红儿肉声长调。潇湘故人未归，但目送游云孤鸟。
虞美人::张先::恩如明月家家到。无处无清照。一帆秋色共云遥。眼力不知人远、上江桥。愿君书札来双鲤。古汴东流水。宋王台畔楚宫西。正是节趣归路、近沙堤。
泛清苕::张先::绿净无痕，过晓霁清苕，镜里游人。红柱巧，彩船稳，当筵主、秘馆词臣。吴娃劝饮韩娥唱，竞艳容、左右皆春。学为行雨，傍画桨，从教水溅罗裙。溪烟混月黄昏。渐楼台上下，火影星分。飞槛倚，斗牛近，响箫鼓、远破重云。
惜琼花::张先::汀苹白。苕水碧。每逢花驻乐，随处欢席。别时携手看春色。萤火而今，飞破秋夕。 旱河流，如带窄。任身轻似叶，何计归得。断云孤鹜青山极。楼上徘徊，无尽相忆。
河满子::张先::溪女送花随处，沙鸥避乐分行。游舸已如图障里，小屏犹画潇湘。人面新生酒艳，日痕更欲春长。衣上交枝斗色，钗头比翼相双。片段落霞明水底，风纹时动妆光。宾从夜归无月，千灯万火河塘。
劝金船::张先::流泉宛转双开窦。带染轻纱皱。何人暗得金船酒。拥罗绮前後。绿定见花影，并照与、艳妆争秀。行尽曲名，休更再歌杨柳。光生飞动摇琼。隔障笙箫奏。须知短景欢无足，又还过清昼。
庆同天・河传::张先::海宇，称庆。复生元圣。风入南薰。拜恩遥阙，衣上晓色犹春。望尧云。游钧广乐人疑梦。仙声共。日转旗光动。
江城子::张先::小圆珠串静慵拈。夜厌厌。下重帘。曲屏斜烛，心事入眉尖。金字半开香穗小，愁不寐，恨西蟾。
雨中花令::张先::近鬓彩钿云雁细。好客艳、花枝争媚。学双燕、同栖还并翅。我合著、你难分离。这佛面、前生应布施。你更看、蛾眉下秋水。
汉宫春::张先::红粉苔墙。透新春消息，梅粉先芳。奇葩异卉，汉家宫额涂黄。何人斗巧，运紫檀、翦出蜂房。应为是、中央正色，东君别与清香。仙姿自称霓裳。更孤标俊格，非雪凌霜。黄昏院落，为谁密解罗囊。
青门引・青门饮::张先::乍暖还轻冷。风雨晚来方定。庭轩寂寞近清明，残花中酒，又是去年病。楼头画角风吹醒。
满江红::张先::飘尽寒梅，笑粉蝶游蜂未觉。渐迤逦、水明山秀，暖生帘幕。过雨小桃红未透，舞烟新柳青犹弱。记画桥深处水边亭，曾偷约。多少恨，今犹昨。愁和闷，都忘却。拼从前烂醉，被花迷著。晴鸽试铃风力软，雏莺弄舌春寒薄。但只愁、锦绣闹妆时，东风恶。
西江月::张先::肃肃侯清慎，温温契知诗。能推恻隐救民饥。况乃义方教子。宪府两飞鹗荐，士林竞赋怀辞。天门正美可前知。入侍钧天从此。
塞垣春::张先::野树秋声满。对雨壁、风灯乱。云低翠帐，烟销素被，签动重幔。甚客怀、先自无消遣。更篱落、秋虫叹。叹樊川、风流减。旧欢难得重见。停酒说扬州，平山月、应照棋观。绿绮为谁弹，空传广陵散。
浪淘沙::张先::肠断送韶华。为惜杨花。雪球摇曳逐风斜。容易著人容易去，飞过谁家。聚散苦咨嗟。无计留他。行人洒泪滴流霞。今日画堂歌舞地，明日天涯。
望江南・忆江南::张先::香闺内、空自想佳期。独步花阴情绪乱，谩将珠泪两行垂。胜会在何时。厌厌病，此夕最难持。
碧牡丹::张先::步帐摇红绮。晓月堕，沈烟砌。缓板香檀，唱彻伊家新制。怨入眉头，敛黛峰横翠。芭蕉寒，雨声碎。镜华翳。闲照孤鸾戏。思量去时容易。钿盒瑶钗，至今冷落轻弃。
山亭宴::张先::碧波落日寒烟聚，望遥山、迷离红树。小艇载人来，约尊酒、商量歧路。衰柳断桥西，共携手、攀条无语。水际见凫，一对对、眠沙溆。西陵松柏青如故。翦烟花、幽兰啼露。油壁间花骢，那禁得、风吹细雨。
谒金门::晏殊::秋露坠。滴尽楚兰红泪。往事旧欢何限意。思量如梦寐。人貌老于前岁。风月宛然无异。座有嘉宾尊有桂。莫辞终夕醉。
破阵子::晏殊::海上蟠桃易熟，人间好月长圆。惟有掰钗分钿侣，离别常多会面难。此情须问天。蜡烛到明垂泪，熏炉尽日生烟。
破阵子::晏殊::燕子欲归时节，高楼昨夜西风。求得人间成小会，试把金尊傍菊丛。歌长粉面红。斜日更穿帘幕，微凉渐入梧桐。
破阵子::晏殊::忆得去年今日，黄花已满东篱。曾与玉人临小槛，共折香英泛酒卮。长条插鬓垂。人貌不应迁换，珍丛又睹芳菲。
破阵子::晏殊::湖上西风斜日，荷花落尽红英。金菊满丛珠颗细，海燕辞巢翅羽轻。年年岁岁情。美酒一杯新熟，高歌数阕堪听。
浣溪沙::晏殊::阆苑瑶台风露秋。整鬟凝思捧觥筹。欲归临别强迟留。月好谩成孤枕梦，酒阑空得两眉愁。此时情绪悔风流。
浣溪沙::晏殊::三月和风满上林。牡丹妖艳直千金。恼人天气又春阴。为我转回红脸面，向谁分付紫檀心。有情须酒杯深。
浣溪沙::晏殊::青杏园林著酒香。佳人初试薄罗裳。柳丝无力燕飞忙。乍雨乍晴花自落，闲愁闲闷日偏长。为谁消瘦减容光。
浣溪沙::晏殊::一曲新词酒一杯。去年天气旧亭台。夕阳西下几时回。无可奈何花落去，似曾相识燕归来。小园香径独徘徊。
浣溪沙::晏殊::红蓼花香夹岸稠。绿波春水向东流。小船轻舫好追游。渔父酒醒重拨棹，鸳鸯飞去却回头。一杯销尽两眉愁。
浣溪沙::晏殊::淡淡梳妆薄薄衣。天仙模样好容仪。旧欢前事入颦眉。闲役梦魂孤烛暗，恨无消息画帘垂。且留双泪说相思。
浣溪沙::晏殊::小阁重帘有燕过。晚花红片落庭莎。曲阑干影入凉波。一霎好风生翠幕，几回疏雨滴圆荷。酒醒人散得愁多。
浣溪沙::晏殊::宿酒才醒厌玉卮。水沈香冷懒熏衣。早梅先绽日边枝。寒雪寂寥初散後，春风悠扬欲来时。小屏闲放画帘垂。
浣溪沙::晏殊::绿叶红花媚晓烟。黄蜂金蕊欲披莲。水风深处懒回船。可惜异香珠箔外，不辞清唱玉尊前。使星归觐九重天。
浣溪沙::晏殊::湖上西风急暮蝉。夜来清露湿红莲。少留归骑促歌筵。为别莫辞金盏酒，入朝须近玉炉烟。不知重会是何年。
浣溪沙::晏殊::杨柳阴中驻彩旌。芰荷香里劝金觥。小词流入管弦声。只有醉饮宽别恨，不须朝暮促归程。雨条烟叶系人情。
浣溪沙::晏殊::一向年光有限身。等闲离别易消魂。酒筵歌席莫辞频。满目山河空念远，落花风雨更伤春。不如怜取眼前人。
浣溪沙::晏殊::玉碗冰寒滴露华。粉融香雪透轻纱。晚来妆面胜荷花。鬓欲迎眉际月，酒红初上脸边霞。一场春梦日西斜。
更漏子::晏殊::华浓，山翠浅。一寸秋波如剪。红日永，绮筵开。暗随仙驭来。遏云声，回雪袖。占断晓莺春柳。才送目，又颦眉。此情谁得知。
更漏子::晏殊::塞鸿高，仙露满。秋入银河清浅。逢好客，且开眉。盛年能几时。宝筝调，罗袖软。拍碎画堂檀板。须尽醉，莫推辞。人生多别离。
更漏子::晏殊::雪藏梅，烟著柳。依约上春时候。初送雁，欲问莺。绿池波浪生。探花开，留客醉。忆得去年情味。金盏酒，玉炉香。任他红日长。
更漏子::晏殊::菊花残，梨叶堕。可惜良辰虚过。新酒熟，绮筵开。不辞红玉杯。蜀弦高，羌管脆。慢舞娥香袂。君莫笑，醉乡人。熙熙长似春。
鹊踏枝・蝶恋花::晏殊::槛菊愁烟兰泣露。罗幕轻寒，燕子双飞去。明月不谙离恨苦。斜光到晓穿朱户。 昨夜西风凋碧树。独上高楼，望尽天涯路。欲寄彩笺兼尺素。山长水阔知何处。
鹊踏枝・蝶恋花::晏殊::紫府群仙名籍秘。五色斑龙，暂降人间世。海变桑田都不记，蟠桃一熟三千岁。 露滴彩旌云绕袂。谁信壶中，别有笙歌地。门外落花随水逝。相看莫惜尊前醉。
点绛唇::晏殊::露下风高，井梧宫簟生秋意。画堂筵启。一曲呈珠缀。天外行云，欲去凝香袂。炉烟起。断肠声里。敛尽双蛾翠。
凤衔杯::晏殊::青苹昨夜秋风起。无限个、露莲相倚。独凭朱阑、愁望晴天际。空目断、遥山翠。彩笺长，锦书细。谁信道、两情难寄。
凤衔杯::晏殊::留花不住怨花飞。向南园、情绪依依。可惜倒红斜白、一枝枝。经宿雨、又离披。凭朱槛，把金卮。对芳丛、惆怅多时。
凤衔杯::晏殊::柳条花恼青春。更那堪、飞絮纷纷。一曲细丝清脆、倚朱唇。斟绿酒、掩红巾。追往事，惜芳辰。暂时间、留住行云。
清平乐::晏殊::春花秋草。只是催人老。总把千山眉黛扫。未抵别愁多少。劝君绿酒金杯。莫嫌丝管声催。兔走乌飞不住，人生几度三台。
清平乐::晏殊::秋光向晚。小阁初开宴。林叶殷红犹未遍。雨後青苔满院。萧娘劝我金卮。殷勤更唱新词。暮去朝来节老，人生不饮何为。
清平乐::晏殊::春来秋去。往事知何处。燕子归飞兰泣露。光景千留不住。酒阑人散忡忡。闲阶独倚梧桐。记得去年今日，依前黄叶西风。
清平乐::晏殊::金风细细。叶叶梧桐坠。绿酒初尝人易醉。一枕小窗浓睡。紫微朱槿花残。斜阳却照阑干。双燕欲归时节，银屏昨夜微寒。
清平乐::晏殊::红笺小字。说尽平生意。鸿雁在云鱼在水。惆怅此情难寄。斜阳独倚西楼。遥山恰对帘钩。人面不知何处，绿波依旧东流。
红窗听::晏殊::淡薄梳妆轻结束。天意与、脸红眉绿。断环书素传情久，许双飞同宿。一饷无端分比目。
红窗听::晏殊::记得香闺临别语。彼此有、万重心诉。淡云轻霭知多少，隔桃源无处。梦觉相思天欲曙。
采桑子::晏殊::春风不负东君信，遍拆群芳。燕子双双。依旧衔泥入杏梁。须知一盏花前酒，占得韶光。莫话匆忙。梦里浮生足断肠。
采桑子::晏殊::红英一树春来早，独占芳时。我有心期。把酒攀条惜绛蕤。无端一夜狂风雨，暗落繁枝。蝶怨莺悲。满眼春愁说向谁。
采桑子::晏殊::阳和二月芳菲遍，暖景溶溶。戏蝶游蜂。深入千花粉艳中。何人解系天边日，占取春风。免使繁红。一片西飞一片东。
采桑子::晏殊::樱桃谢了梨花发，红白相催。燕子归来。几处风帘绣户开。人生乐事知多少，且酌金杯。管咽弦哀。慢引萧娘舞袖回。
采桑子::晏殊::古罗衣上金针样，绣出芳妍。玉砌朱阑。紫艳红英照日鲜。佳人画阁新妆了，对立丛边。试摘婵娟。贴向眉心学翠钿。
采桑子::晏殊::时光只解催人老，不信多情。长恨离亭。泪滴春衫酒易醒。梧桐昨夜西风急，淡月胧明。好梦频惊。何处高楼雁一声。
采桑子::晏殊::林间摘遍双双叶，寄与相思。朱槿开时。尚有山榴一两枝。荷花欲绽金莲子，半落红衣。晚雨微微。待得空梁宿燕归。
喜迁莺::晏殊::风转蕙，露催莲。莺语尚绵蛮。尧随月欲团圆。真驭降荷兰。褰油幕。调清乐。四海一家同乐。千官心在玉炉香。圣寿祝天长。
喜迁莺::晏殊::歌敛黛，舞萦风。迟日象筵中。分行珠翠簇繁红。云髻袅珑璁。金炉暖。龙香远。共祝尧龄万万。曲终休解画罗衣。留伴彩云飞。
喜迁莺::晏殊::花不尽，柳无穷。应与我情同。觥船一棹百分空。何处不相逢。朱弦悄。知音少。天若有情应老。劝君看取利名场。今古梦茫茫。
喜迁莺::晏殊::烛飘花，香掩烬。中夜酒初醒。画楼残点两三声。窗外月胧明。晓帘垂，惊鹊去。好梦不知何处。南园春色已归来。庭树有寒梅。
喜迁莺::晏殊::曙河低，斜月淡。帘外早凉天。玉楼清唱倚朱弦。馀韵入疏烟。脸霞轻，眉翠重。欲舞钗钿摇动。人人如意祝炉香。为寿百千长。
撼庭秋::晏殊::别来音信千里。怅此情难寄。碧纱秋月，梧桐夜雨，几回无寐。
少年游::晏殊::重阳过後，西风渐紧，庭树叶纷纷。朱阑向晓，芙蓉妖艳，特地斗芳新。霜前月下，斜红淡蕊，明媚欲回春。
少年游::晏殊::霜华满树，兰凋蕙惨，秋艳入芙蓉。胭脂嫩脸，金黄轻蕊，犹自怨西风。前欢往事，当歌对酒，无限到心中。
少年游::晏殊::芙蓉花发去年枝。双燕欲归飞。兰堂风软，金炉香暖，新曲动帘帷。
少年游::晏殊::谢家庭槛晓无尘。芳宴祝良辰。风流妙舞，樱桃清唱，依约驻行云。
酒泉子::晏殊::三月暖风，开却好花无限了，当年丛下落纷纷。最愁人。长安多少利名身。若有一杯香桂酒，莫辞花下醉芳茵。且留春。
酒泉子::晏殊::春色初来，遍拆红芳千万树，流莺粉蝶斗翻飞。恋香枝。劝君莫惜缕金衣。把酒看花须强饮，明朝後日渐离披。惜芳时。
木兰花・玉楼春::晏殊::东风昨夜回梁苑。日脚依稀添一线。旋开杨柳绿蛾眉，暗拆海棠红粉面。 无情一去云中雁。有意归来梁上燕。有情无意且休论，莫向酒杯容易散。
木兰花・玉楼春::晏殊::帘旌浪卷金泥凤。宿醉醒来长瞢。海棠开後晓寒轻，流絮飞时春睡重。美酒一杯谁与共。
木兰花・玉楼春::晏殊::燕鸿过後莺归去。细算浮生千万绪。长於春梦几多时，散似秋云无觅处。闻琴解佩神仙侣。
木兰花・玉楼春::晏殊::池塘水绿风微暖。记得玉真初见面。重头歌韵响铮琮，入破舞腰红乱旋。 玉钩阑下香阶畔。醉后不知斜日晚。当时共我赏花人，点检如今无一半。
木兰花・玉楼春::晏殊::玉楼朱阁横金锁。寒食清明春欲破。窗间斜月两眉愁，帘外落花双泪堕。 朝云聚散真无那。百岁相看能几个。别来将为不牵情，万转千回思想过。
木兰花・玉楼春::晏殊::朱帘半下香销印。二月东风催柳信。琵琶旁畔且寻思，鹦鹉前头休借问。 惊鸿去后生离恨。红日长时添酒困，未知心在阿谁边，满眼泪珠言不尽。
木兰花・玉楼春::晏殊::杏梁归燕双回首。黄蜀葵花开应候。画堂元是降生辰，玉盏更斟长命酒。 炉中百和添香兽。帘外青蛾回舞袖。此时红粉感恩人，拜向月宫千岁寿。
木兰花・玉楼春::晏殊::紫薇朱槿繁开后。枕簟微凉生玉漏。玳筵初启日穿帘，檀板欲开香满袖。 红衫侍女频倾酒。龟鹤仙人来献寿。欢声喜气逐时新，青鬓玉颜长似旧。
木兰花・玉楼春::晏殊::春葱指甲轻拢拈。五彩条垂双袖卷。雪香浓透紫檀槽，胡语急随红玉腕。当头一曲情无限。
木兰花・玉楼春::晏殊::红条约束琼肌稳。拍碎香檀催急衮。垅头呜咽水声繁，叶下间关莺语近。美人才子传芳信。
迎春乐::晏殊::长安紫陌春归早。垂杨、染芳草。被啼莺语燕催清晓。正好梦、频惊觉。当此际、青楼临大道。
诉衷情::晏殊::青梅煮酒斗时新。天气欲残春。东城南陌花下，逢著意中人。回绣袂，展香茵。叙情亲。此情拼作，千尺游丝，惹住朝云。
诉衷情::晏殊::东风杨柳欲青青。烟淡雨初晴。恼他香阁浓睡，撩乱有啼莺。眉叶细，舞腰轻。宿妆成。一春芳意，三月和风，牵系人情。
诉衷情::晏殊::芙蓉金菊斗馨香。天气欲重阳。远村秋色如画，红树间疏黄。流水淡，碧天长。路茫茫。凭高目断，鸿雁来时，无限思量。
诉衷情::晏殊::数枝金菊对芙蓉。摇落意重重。不知多少幽怨，和露泣西风。人散後，月明中。夜寒浓。谢娘愁卧，潘令闲眠，心事无穷。
诉衷情::晏殊::露莲双脸远山眉。偏与淡妆宜。小庭帘幕春晚，闲共柳丝垂。人别後，月圆时。信迟迟。心心念念，说尽无凭，只是相思。
诉衷情::晏殊::秋风吹绽北池莲。曙云楼阁鲜。画堂今日嘉会，齐拜玉炉烟。斟美酒，祝芳筵。奉觥船。宜春耐夏，多福庄严，富贵长年。
诉衷情::晏殊::世间荣贵月中人。嘉庆在今辰。兰堂帘幕高卷，清唱遏行云。持玉盏，敛红巾。祝千春。榴花寿酒，金鸭炉香，岁岁长新。
诉衷情::晏殊::海棠珠缀一重重。清晓近帘栊。胭脂谁与匀淡，偏向脸边浓。看叶嫩，惜花红。意无穷。如花似叶，岁岁年年，共占春风。
胡捣练::晏殊::小桃花与早梅花，尽是芳妍品格。未上东风先拆。分付春消息。 佳人钗上玉尊前，朵朵秾香堪惜。谁把彩毫描得。免恁轻抛掷。
人娇::晏殊::二月春风，正是杨花满路。那堪更、别离情绪。罗巾掩泪，任粉痕沾污。争奈向、千留万留不住。玉酒频倾，宿眉愁聚。空肠断、宝筝弦柱。
人娇::晏殊::玉树微凉，渐觉银河影转。林叶静、疏红欲遍。朱帘细雨，尚迟留归燕。嘉庆日、多少世人良愿。楚竹惊鸾，秦筝起雁。萦舞袖、急翻罗荐。
人娇::晏殊::一叶秋高，向夕红兰露坠。风月好、乍凉天气。长生此日，见人中嘉瑞。斟寿酒、重唱妙声珠缀。凤莞移宫，钿衫回袂。帘影动、鹊炉香细。
踏莎行::晏殊::细草愁烟，幽花怯露。凭阑总是销魂处。日高深院静无人，时时海燕双飞去。带缓罗衣，香残蕙炷。天长不禁迢迢路。垂杨只解惹春风，何曾系得行人住。
踏莎行::晏殊::祖席离歌，长亭别宴。香尘已隔犹回面。居人匹马映林嘶，行人去棹依波转。画阁魂消，高楼目断。斜阳只送平波远。无穷无尽是离愁，天涯地角寻思遍。
踏莎行::晏殊::碧海无波，瑶台有路。思量便合双飞去。当时轻别意中人，山长水远知何处。绮席凝尘，香闺掩雾。红笺小字凭谁附。高楼目尽欲黄昏，梧桐叶上萧萧雨。
踏莎行::晏殊::绿树归莺，雕梁别燕。春光一去如流电。当歌对酒莫沈吟，人生有限情无限。弱袂萦春，修蛾写怨。秦筝宝柱频移雁。尊中绿醑意中人，花朝月夜长相见。
踏莎行::晏殊::小径红稀，芳郊绿遍。高台树色阴阴见。春风不解禁杨花，乱扑行人面。翠叶藏莺，朱帘隔燕。炉香静逐游丝转。一场愁梦酒醒时，斜阳却照深深院。
渔家傲::晏殊::画鼓声中昏又晓。时光只解催人老。求得浅欢风日好。齐揭调。神仙一曲渔家傲。绿水悠悠天杳杳。浮生岂得长年少。莫惜醉来开口笑。须信道。人间万事何时了。
渔家傲::晏殊::荷叶荷花相间斗。红娇绿嫩新妆就。昨日小池疏雨後。铺锦绣。行人过去频回首。倚遍朱阑凝望久。鸳鸯浴处波文皱。谁唤谢娘斟美酒。萦舞袖。当筵劝我千长寿。
渔家傲::晏殊::荷叶初开犹半卷。荷花欲拆犹微绽。此叶此花真可羡。秋水畔。青凉伞映红妆面。美酒一杯留客宴。拈花摘叶情无限。争奈世人多聚散。频祝愿。如花似叶长相见。
渔家傲::晏殊::杨柳风前香百步。盘心碎点真珠露。疑是水仙开洞府。妆景趣。红幢绿盖朝天路。小鸭飞来稠闹处。三三两两能言语。饮散短亭人欲去。留不住。黄昏更下萧萧雨。
渔家傲::晏殊::粉笔丹青描未得。金针彩线功难敌。谁傍暗香轻采摘。风淅淅。船头触散双。夜雨染成天水碧。朝阳借出胭脂色。欲落又开人共惜。秋气逼。盘中已见新莲。
渔家傲::晏殊::叶下眠未稳。风翻露香成阵。仙女出游知远近。羞借问。饶将绿扇遮红粉。一掬蕊黄沾雨润。天人乞与金英嫩。试折乱条醒酒困。应有恨。芳心拗尽丝无尽。
渔家傲::晏殊::罨画溪边停彩舫。仙娥绣被呈新样。飒飒风声来一饷。愁四望。残红片片随波浪。琼脸丽人青步障。风牵一袖低相向。应有锦鳞闲倚傍。秋水上。时时绿柄轻摇扬。
渔家傲::晏殊::宿蕊斗攒金粉闹。青房暗结蜂儿小。敛面似啼开似笑。天与貌。人间不是铅华少。叶软香清无限好。风头日脚乾催老。待得玉京仙子到。凭向道。红颜只合长年少。
渔家傲::晏殊::脸傅朝霞衣剪翠。重重占断秋江水。一曲采莲风细细。人未醉。鸳鸯不合惊飞起。欲摘嫩条嫌绿刺。闲敲画扇偷金蕊。半夜月明珠露坠。多少意。红腮点点相思泪。
渔家傲::晏殊::越女采莲江北岸。轻桡短棹随风便。人貌与花相斗艳。流水慢。时时照影看妆面。莲叶层层张绿伞。莲房个个垂金盏。一把藕丝牵不断。红日晚。回头欲去心撩乱。
渔家傲::晏殊::粉面啼红腰束素。当年拾翠曾相遇。密意深情谁与诉。空怨慕。西池夜夜风兼露。池上夕阳笼碧树。池中短棹惊微雨。水泛落英何处去。人不语。东流到了无停住。
渔家傲::晏殊::幽鹭慢来窥品格。双鱼岂解传消息。绿柄嫩香频采摘。心似织。条条不断谁牵役。粉泪暗和清露滴。罗衣染尽秋江色。对面不言情脉脉。烟水隔。无人说似长相忆。
渔家傲::晏殊::楚国细腰元自瘦。文君腻脸谁描就。日夜声声催箭漏。昏复昼。红颜岂得长如旧。醉折嫩房和蕊嗅。天丝不断清香透。却傍小阑凝坐久。风满袖。西池月上人归後。
渔家傲::晏殊::嫩绿堪裁红欲绽。蜻蜓点水鱼游畔。一霎雨声香四散。风乱。高低掩映千千万。总是凋零终有恨。能无眼下生留恋。何似折来妆粉面。勤看玩。胜如落尽秋江岸。
雨中花・夜行船::晏殊::剪翠妆红欲就。折得清香满袖。一对鸳鸯眠未足，叶下长相守。 莫傍细条寻嫩藕。怕绿刺、罥衣伤手。可惜许、月明风露好，恰在人归后。
瑞鹧鸪::晏殊::越娥红泪泣朝云。越梅从此学妖。腊月初头、庾岭繁开後，特染妍华赠世人。前溪昨夜深深雪，朱颜不掩天真。
瑞鹧鸪::晏殊::江南残腊欲归时。有梅红亚雪中枝。一夜前村、间破瑶英拆，端的千花冷未知。丹青改样匀朱粉，雕梁欲画犹疑。
望仙门::晏殊::紫薇枝上露华浓。起秋风。管弦声细出帘栊。象筵中。 仙酒斟云液，仙歌转绕梁虹。此时佳会庆相逢。庆相逢。欢醉且从容。
望仙门::晏殊::玉壶清漏起微凉。好秋光。金杯重叠满琼浆。会仙乡。新曲调丝管，新声更霓裳。博山炉暖泛浓香。
望仙门::晏殊::玉池波浪碧如鳞。露莲新。清歌一曲翠眉。舞华茵。满酌兰英酒，须知献寿千春。太平无事荷君恩。
长生乐::晏殊::玉露金风月正圆。台榭早凉天。画堂嘉会，组绣列芳筵。洞府星辰龟鹤，来添福寿。欢声喜色，同入金炉浓烟。 清歌妙舞，急管繁弦。榴花满酌觥船。人尽祝、富贵又长年。莫教红日西晚，留著醉神仙。
长生乐::晏殊::阆苑神仙平地见，碧海架蓬瀛。洞门相向，倚金铺微明。处处天花撩乱，飘散歌声。装真筵寿，赐与流霞满瑶觥。 红鸾翠节，紫凤银笙。玉女双来近彩云。随步朝夕拜三清。为传王母金录，祝千岁长生。
蝶恋花::晏殊::一霎秋风惊画扇。艳粉娇红，尚拆荷花面。草际露垂虫响遍。珠帘不下留归燕。扫掠亭台开小院。四坐清欢，莫放金杯浅。龟鹤命长松寿远。阳春一曲情千万。
蝶恋花::晏殊::紫菊初生朱槿坠。月好风清，渐有中秋意。更漏乍长天似水。银屏展尽遥山翠。绣幕卷波香引穗。急管繁弦，共庆人间瑞。满酌玉杯萦舞袂。南春祝寿千千岁。
蝶恋花::晏殊::帘幕风轻双语燕。午醉醒来，柳絮飞撩乱。心事一春犹未见。馀花落尽青苔院。百尺朱楼闲倚遍。薄雨浓云，抵死遮人面。消息未知归早晚。斜阳只送平波远。
蝶恋花::晏殊::玉碗冰寒消暑气。碧簟纱厨，向午朦胧睡。莺舌惺松如会意。无端画扇惊飞起。雨後初凉生水际。人面荷花，的的遥相似。眼看红芳犹抱蕊。丛中已结新莲子。
蝶恋花::晏殊::梨叶疏红蝉韵歇。银汉风高，玉管声凄切。枕簟乍凉铜漏咽。谁教社燕轻离别。草际蛩吟珠露结。宿酒醒来，不记归时节。多少衷肠犹未说。朱帘一夜朦胧月。
蝶恋花::晏殊::南雁依稀回侧阵。雪霁墙阴，偏觉兰芽嫩。中夜梦馀消酒困。炉香卷穗灯生晕。急景流年都一瞬。往事前欢，未免萦方寸。腊後花期知渐近。寒梅已作东风信。
拂霓裳::晏殊::庆生辰。庆生辰是百千春。开雅宴，画堂高会有诸亲。钿函封大国，玉色受丝纶。感皇恩。望九重、天上拜尧云。今朝祝寿，祝寿数，比松椿。斟美酒，至心如对月中人。一声檀板动，一炷蕙香焚。
拂霓裳::晏殊::喜秋成。见千门万户乐升平。金风细，玉池波浪文生。宿露沾罗幕，微凉入画屏。张绮宴，傍熏炉蕙炷、和新声。神仙雅会，会此日，象蓬瀛。管弦清，旋翻红袖学飞琼。光阴无暂住，欢醉有闲情。
拂霓裳::晏殊::乐秋天。晚荷花缀露珠圆。风日好，数行新雁贴寒烟。银簧调脆管，琼柱拨清弦。捧觥船。一声声、齐唱太平年。人生百岁，离别易，会逢难。无事日，剩呼宾友启芳筵。星霜催绿鬓，风露损朱颜。
菩萨蛮::晏殊::芳莲九蕊开新艳。轻红淡白匀双脸。一朵近华堂。学人宫样妆。看时斟美酒。共祝千年寿。销得曲中夸。世间无此花。
菩萨蛮::晏殊::秋花最是黄葵好。天然嫩态迎秋早。染得道家衣。淡妆梳洗时。晓来清露滴。一一金杯侧。插向绿云鬓。便随王母仙。
菩萨蛮::晏殊::人人尽道黄葵淡。侬家解说黄葵艳。可喜万般宜。不劳朱粉施。摘承金盏酒。劝我千长寿。擎作女真冠。试伊娇面看。
菩萨蛮::晏殊::高梧叶下秋光晚。珍丛化出黄金盏。还似去年时。傍阑三两枝。人情须耐久。花面长依旧。莫学蜜蜂儿。等闲悠扬飞。
秋蕊香::晏殊::梅蕊雪残香瘦。罗幕轻寒微透。多情只是春杨柳。占断可怜时候。萧娘劝我杯中酒。翻红袖。
秋蕊香::晏殊::向晓雪花呈瑞。飞遍玉城瑶砌。何人剪碎天边桂。散作瑶田琼蕊。 萧娘敛尽双蛾翠。回香袂。今朝有酒今朝醉。遮莫更长无睡。
相思儿令::晏殊::昨日探春消息，湖上绿波平。无奈绕堤芳草，还向旧痕生。有酒且醉瑶觥。
相思儿令::晏殊::春色渐芳菲也，迟日满烟波。正好艳阳时节，争奈落花何。醉来拟恣狂歌。
滴滴金::晏殊::梅花漏泄春消息。柳丝长，草芽碧。不觉星霜鬓边白。念时光堪惜。 兰堂把酒留嘉客。对离筵，驻行色。千里音尘便疏隔。合有人相忆。
山亭柳::晏殊::家住西秦。赌博艺随身。花柳上、斗尖新。偶学念奴声调，有时高遏行云。蜀锦缠头无数，不负辛勤。 数年来往咸京道，残杯冷炙谩消魂。衷肠事、托何人。若有知音见采，不辞遍唱阳春。一曲当筵落泪，重掩罗巾。
睿恩新::晏殊::芙蓉一朵霜秋色。迎晓露、依依先拆。似佳人、独立倾城，傍朱槛、暗传消息。静对西风脉脉。
睿恩新::晏殊::红丝一曲傍阶砌。珠露下、独呈纤丽。剪鲛绡、碎作香英，分彩线、簇成娇蕊。向晚群花欲悴。
玉堂春::晏殊::帝城春暖。御柳暗遮空苑。海燕双双，拂扬帘栊。女伴相携、共绕林间路，折得樱桃插髻红。 昨夜临明微雨，新英遍旧丛。宝马香车、欲傍西池看，触处杨花满袖风。
玉堂春::晏殊::後园春早。残雪尚烟草。数树寒梅，欲绽香英。小妹无端、折尽钗头朵，满把金尊细细倾。
玉堂春::晏殊::斗城池馆。二月风和烟暖。绣户珠帘，日影初长。玉辔金鞍、缭绕沙堤路，几处行人映绿杨。 小槛朱阑回倚，千花浓露香。脆管清弦、欲奏新翻曲，依约林间坐夕阳。
临江仙::晏殊::资善堂中三十载，旧人多是凋零。与君相见最伤情。一尊如旧，聊且话平生。此别要知须强饮，雪残风细长亭。待君归觐九重城。帝宸思旧，朝夕奉皇明。
燕归梁::晏殊::双燕归飞绕画堂。似留恋虹梁。清风明月好时光。更何况、绮筵张。 云衫侍女，频倾寿酒，加意动笙簧。人人心在玉炉香。庆佳会、祝延长。
燕归梁::晏殊::金鸭香炉起瑞烟。呈妙舞开筵。阳春一曲动朱弦。斟美酒、泛觥船。 中秋五日，风清露爽，犹是早凉天。蟠桃花发一千年。祝长寿、比神仙。
望汉月・忆汉月::晏殊::千缕万条堪结。占断好风良月。谢娘春晚先多愁，更撩乱、絮飞如雪。短亭相送处，长忆得、醉中攀折。
连理枝::晏殊::玉字秋风至。帘幕生凉气。朱槿犹开，红莲尚拆，芙蓉含蕊。送旧巢归燕拂高檐，见梧桐叶坠。嘉宴凌晨启。金鸭飘香细。
连理枝::晏殊::绿树莺声老。金井生秋早。不寒不暖，裁衣按曲，天时正好。况兰堂逢著寿筵开，见炉香缥缈。组绣呈纤巧。歌舞夸妍妙。
破阵子::晏殊::燕子来时新社，梨花落後清明。池上碧苔三四点，叶底黄鹂一两声。日长飞絮轻。巧笑东邻女伴，采桑径里逢迎。
玉楼春::晏殊::绿杨芳草长亭路。年少抛人容易去。楼头残梦五更钟，花底离情三月雨。 无情不似多情苦。一寸还成千万缕。天涯地角有穷时，只有相思无尽处。
失调名::晏殊::
临江仙::滕宗谅::湖水连天天连水，秋来分外澄清。君山自是小蓬瀛。气蒸云梦泽，波撼岳阳城。帝子有灵能鼓瑟，凄然依旧伤情。微闻兰芝动芳馨。曲终人不见，江上数峰青。
满江
无利无名，无荣无辱，无烦无恼。夜灯前、独歌独酌，独吟独笑。况值群山初雪满，又兼明月交光好。便假饶百岁拟如何，从他老。知富贵，谁能保。知功业，何时了。算箪瓢金玉，所争多少。一瞬光阴何足道，但思行乐常不早。待春来携酒东风，眠芳草。
离亭燕・离亭
一带江山如画。风物向秋潇洒。水浸碧天何处断，翠色冷光相射。蓼岸荻花中，隐映竹篱茅舍。天际客帆高挂。门外酒旗低迓。多少六朝兴废事，尽入渔樵闲话。怅望倚危栏，红日无言西下。
诉衷情::王益::烧残绛蜡泪成痕。街鼓报黄昏。碧云又阻来信，廊上月侵门。愁永夜，拂香。待谁温。梦兰憔悴，掷果凄凉，两处销魂。
鹊桥仙::石延年::一分素景，千家新月，凉露楼台遍洗。宝奁深夜结蛛丝，五孔、金针不寐。
燕归梁::石延年::芳草年年惹恨幽。想前事悠悠。伤春伤别几时休。算从古、为风流。 春山总把，深匀翠黛，千叠在眉头。不知供得几多愁。更斜日、凭危楼。
迷仙引::关咏::春阴霁。岸柳参差，袅袅金丝细。画阁昼眠莺唤起。烟光媚。燕燕双高，引愁人如醉。慵缓步，眉敛金铺倚。嘉景易失，懊恼韶光改。花空委。忍厌厌地。施朱粉，临鸾鉴，腻香销减摧桃李。独自个凝睇。暮云暗、遥山翠。天色无情，四远低垂淡如水。离恨托、征鸿寄。旋娇波、暗落相思泪。妆如洗。
水调歌头::刘潜::六郡酒泉。
六州歌头::刘潜::秦亡草昧，刘项起吞并。驱龙虎。鞭寰宇。斩长鲸。扫枪。血染彭门战。视馀耳，皆鹰犬。平祸乱。归炎汉。势奔倾。兵散月明。风急旌旗乱，刁斗三更。命虞姬相对，泣听楚歌声。玉帐魂惊。泪盈盈。恨花无主。凝愁绪。挥雪刃，掩泉扃。时不利。骓不逝。困阴陵。叱追兵。喑呜摧天地，望归路，忍偷生。功盖世。成闲纪。建遗灵。江静水寒烟冷，波纹细、古木凋零。
水调歌头::刘潜::落日塞垣路，风劲戛貂裘。翩翩数骑闲猎，深入黑山头。极目平沙千里，惟见雕弓白羽，铁面骇骅骝。隐隐望青冢，特地起闲愁。汉天子，方鼎盛，四百州。玉颜皓齿，深锁三十六宫秋。堂有经纶贤相，边有纵横谋将，不作翠蛾羞。戎虏和乐也，圣主永无忧。
蝶恋花::李冠::遥夜亭皋闲信步。才过清明，渐觉伤春暮。数点雨声风约住。朦胧淡月云来去。桃杏依稀香暗渡。谁在秋千，笑里轻轻语。一寸相思千万绪。人间没个安排处。
六州歌头::李冠::凄凉绣岭，宫殿倚山阿。明皇帝。曾游地。锁烟萝。郁嵯峨。忆惜真妃子。艳倾国，方姝丽。朝复暮。嫔嫱妒。宠偏颇。三尺玉泉新浴，莲羞吐、红浸秋波。听花奴，敲羯鼓，酣奏鸣鼍。体不胜罗。舞婆娑。正霓裳曳。惊烽燧。千万骑。拥雕戈。情宛转。魂空乱。蹙双蛾。奈兵何。痛惜三春暮，委妖丽，马嵬坡。平寇乱。回宸辇。忍重过。香瘗紫囊犹有，鸿都客、钿合应讹。
六州歌头::李冠::秦亡草昧，刘项起吞并。鞭寰宇。驱龙虎。扫枪。斩长鲸。雪染中原战。视馀耳，皆鹰犬。平祸乱。归炎汉。势奔倾。兵散月明。风急旌旗乱，刁斗三更。共虞姬相对，泣听楚歌声。玉帐魂惊。泪盈盈。念花无主。凝愁苦。挥雪刃，掩泉扃。时不利。骓不逝。困阴陵。叱追兵。呜喑摧天地，望归路，忍偷生。功盖世，何处见遗灵。江静水寒烟冷，波纹钿、古木凋零。
蝶恋花::李冠::贴鬓香云双绾绿。柳弱花娇，一点春心足。不肯玉箫闲度曲。恼人特把青蛾蹙。静夜溪桥霜薄屋。独影行歌，惊起双鸾宿。愁破酒阑闺梦熟。月斜窗外风敲竹。
千秋万岁・千秋岁引::李冠::杏花好、子细君须辨。比早梅深、夭桃浅。把鲛绡、淡拂鲜红面。蜡融紫萼重重现。烟外悄，风中笑，香满院。欲绽全开俱可羡。粹美妖娆无处选。除卿卿似寻常见。
菩萨蛮::谢绛::娟娟侵鬓妆痕浅。双眸相媚弯如翦。一瞬百般宜。无论笑与啼。酒阑思翠被。特故瞢腾地。生怕促归轮。微波先注人。
夜行船::谢绛::昨夜佳期初共。鬓云低、翠翘金凤。尊前和笑不成歌，意偷转、眼波微送。草草不容成楚梦。
诉衷情::谢绛::银缸夜永影长孤。香草续残炉。倚屏脉脉无语，粉泪不成珠。双粲枕，百娇壶。忆当初。君恩莫似，秋叶无情，欲向人疏。
失调名::宋祁::
浪淘沙近・浪淘沙::宋祁::少年不管。流光如箭。因循不觉韶光换。至如今，始惜月满、花满、酒满。扁舟欲解垂杨岸。尚同欢宴。日斜歌阕将分散。倚兰桡，望水远、天远、人远。
蝶恋花::宋祁::雨过蒲萄新涨绿。苍玉盘倾，堕碎珠千斛。姬监拥前红簇簇。温泉初试真妃浴。驿使南来丹荔熟。故翦轻绡，一色颁时服。娇汗易凝醉玉。青凉不用香绵扑。
玉楼春::宋祁::东城渐觉风光好。皱波纹迎客棹。绿杨烟外晓寒轻，红杏枝头春意闹。浮生长恨欢娱少。
蝶恋花::宋祁::绣幕茫茫罗帐卷。春睡腾腾，困入娇波慢。隐隐枕痕留玉脸。腻云斜溜钗头燕。远梦无端欢又散。泪落胭脂，界破蜂黄浅。整了翠鬟匀了面。芳心一寸情何限。
鹧鸪天::宋祁::画毂雕鞍狭路逢。一声肠断绣帘中。身无彩凤双飞翼，心有灵犀一点通。金作屋，玉为笼。车如流水马游龙。刘郎已恨蓬山远，更隔蓬山几万重。
好事近::宋祁::睡起玉屏风，吹去乱红犹落。天气骤生轻暖，衬沈香帷箔。珠帘约住海棠风，愁拖两眉角。昨夜一庭明月，冷秋千红索。
木兰花令::贾昌朝::都城水绿嬉游处。仙棹往来人笑语。红随远浪泛桃花，雪散平堤飞柳絮。东君欲共春归去。一阵狂风和骤雨。碧油红旆锦障泥，斜日画桥芳草路。
水调歌头::尹洙::万倾太湖上，朝暮浸寒光。吴王去後，台榭千古锁悲凉。谁信蓬山仙子，天与经纶才器，等闲厌名缰。敛翼下霄汉，雅意在沧浪。晚秋里，烟寂静，雨微凉。危亭好景，佳树修竹绕回塘。不用移舟酌酒，自有青山渌水，掩映似潇湘。莫问平生意，别有好思量。
苏幕遮::梅尧臣::露堤平，烟墅杳。乱碧萋萋，雨後江天晓。独有庾郎年最少。地春袍，嫩色宜相照。接长亭，迷远道。堪怨王孙，不记归期早。落尽梨花春又了。满地残阳，翠色和烟老。
玉楼春::梅尧臣::天然不比花含粉。约月眉黄春色嫩。小桥低映欲迷人，闲倚东风无奈困。 烟姿最与章台近。冉冉千丝谁结恨。狂莺来往恋芳阴，不道风流真能尽。
江南好・忆江南::叶清臣::
贺圣朝::叶清臣::满斟绿醑留君住。莫匆匆归去。三分春色二分愁，更一分风雨。花开花谢、都来几许。且高歌休诉。不知来岁牡丹时，再相逢何处。
折红梅::吴感::喜冰澌初泮，微和渐入、东郊时节。春消息，夜来顿觉，红梅数枝争发。玉溪仙馆，不是个、寻常标格。化工别与、一种风情，似匀点胭脂，染成香雪。重吟细阅。比繁杏夭桃，品格真别。只愁共、彩云易散，冷落谢池风月。凭谁向说。
映山红::文彦博::
西湖念语::欧阳修::昔者王子猷之爱竹，造门不问于主人，陶渊明之卧舆，遇酒便留于道士。况西湖之胜概，擅东颍之佳名。虽美景良辰，固多于高会。而清风明月，幸属于闲人。并游或结于良朋，乘兴有时而独往。鸣蛙暂听，安问属官而属私。曲水临流，自可一觞而一咏。至欢然而会意，亦傍若于无人。乃知偶来常胜於特来，前言可信。
采桑子::欧阳修::轻舟短棹西湖好，绿水逶迤。芳草长堤。隐隐笙歌处处随。无风水面琉璃滑，不觉船移。微动涟漪。惊起沙禽掠岸飞。
采桑子::欧阳修::春深雨过西湖好，百卉争妍。蝶乱蜂喧。晴日催花暖欲然。兰桡画舸悠悠去，疑是神仙。返照波间。水阔风高扬管弦。
采桑子::欧阳修::画船载酒西湖好，急管繁弦。玉盏催传。稳泛平波任醉眠。行云却在行舟下，空水澄鲜。俯仰留连。疑是湖中别有天。
采桑子::欧阳修::群芳过後西湖好，狼籍残红。飞絮。垂柳阑干尽日风。笙歌散尽游人去，始觉春空。垂下帘栊。双燕归来细雨中。
采桑子::欧阳修::何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。
采桑子::欧阳修::清明上巳西湖好，满目繁华。争道谁家。绿柳朱轮走钿车。游人日暮相将去，醒醉喧哗。路转堤斜。直到城头总是花。
采桑子::欧阳修::荷花开後西湖好，载酒来时。不用旌旗。前後红幢绿盖随。画船撑入花深处，香泛金卮。烟雨微微。一片笙歌醉里归。
采桑子::欧阳修::天容水色西湖好，云物俱鲜。鸥鹭闲眠。应惯寻常听管弦。风清月白偏宜夜，一片琼田。谁羡骖鸾。人在舟中便是仙。
采桑子::欧阳修::残霞夕照西湖好，花坞苹汀。十顷波平。野岸无人舟自横。西南月上浮云散，轩槛凉生。莲芰香清。水面风来酒面醒。
采桑子::欧阳修::平生为爱西湖好，来拥朱轮。富贵浮云。俯仰流年二十春。归来恰似辽东鹤，城郭人民。触目皆新。谁识当年旧主人。
采桑子::欧阳修::画楼钟动君休唱，往事无踪。聚散匆匆。今日欢娱几客同。去年绿鬓今年白，不觉衰容。明月清风。把酒何人忆谢公。
采桑子::欧阳修::十年一别流光速，白首相逢。莫话衰翁。但斗尊前语笑同。劝君满酌君须醉，尽日从容。画牵风。即去朝天沃舜聪。
采桑子::欧阳修::十年前是尊前客，月白风清。忧患凋零。老去光阴速可惊。鬓华虽改心无改，试把金觥。旧曲重听。犹是当年醉里声。
朝中措::欧阳修::平山阑槛倚晴空。山色有无中。手种堂前垂柳，别来几度春风。 文章太守，挥毫万字，一饮千钟。行乐直须年少，尊前看取衰翁。
长相思::欧阳修::苹满溪。柳绕堤。相送行人溪水西。回时陇月低。烟霏霏。风凄凄。重倚朱门听马嘶。寒鸥相对飞。
长相思::欧阳修::花似伊。柳似伊。花柳青春人别离。低头双泪垂。长江东。长江西。两岸鸳鸯两处飞。相逢知几时。
长相思::欧阳修::深花枝。浅花枝。深浅花枝相并时。花枝难似伊。玉如肌。柳如眉。爱著鹅黄金缕衣。啼妆更为谁。
诉衷情::欧阳修::清晨帘幕卷轻霜。呵手试梅妆。都缘自有离恨，故画作远山长。思往事，惜流芳。易成伤。拟歌先敛，欲笑还颦，最断人肠。
踏莎行::欧阳修::候馆梅残，溪桥柳细。草熏风暖摇征辔。离愁渐远渐无穷，迢迢不断如春水。寸寸柔肠，盈盈粉泪。楼高莫近危阑倚。平芜尽处是春山，行人更在春山外。
踏莎行::欧阳修::雨霁风光，春分天气。千花百卉争明媚。画梁新燕一双双，玉笼鹦鹉愁孤睡。薜荔依墙，莓苔满地。青楼几处歌声丽。蓦然旧事心上来，无言敛皱眉山翠。
望江南・忆江南::欧阳修::江南蝶，斜日一双双。身似何郎全傅粉，心如韩寿爱偷香。天赋与轻狂。微雨後，薄翅腻烟光。
减字木兰花::欧阳修::留春不住。燕老莺慵无觅处。说似残春。一老应无却少人。风和月好。办得黄金须买笑。爱惜芳时。莫待无花空折枝。
减字木兰花::欧阳修::伤怀离抱。天若有情天亦老。此意如何。细似轻丝渺似波。扁舟岸侧。枫叶荻花秋索索。细想前欢。须著人间比梦间。
减字木兰花::欧阳修::楼台向晓。淡月低云天气好。翠幕风微。宛转梁州入破时。香生舞袂。楚女腰肢天与细。汗粉重匀。酒後轻寒不著人。
减字木兰花::欧阳修::画堂雅宴。一抹朱弦初入遍。慢拈轻笼。玉指纤纤嫩剥葱。拨头利。怨月愁花无限意。红粉轻盈。倚暖香檀曲未成。
减字木兰花::欧阳修::歌檀敛袂。缭绕雕梁尘暗起。柔润清圆。百明珠一线穿。樱唇玉齿。天上仙音心下事。留往行云。满坐迷魂酒半醺。
生查子::欧阳修::去年元夜时，花市灯如昼。月到柳梢头，人约黄昏後。今年元夜时，月与灯依旧。不见去年人，泪满春衫袖。
生查子::欧阳修::含羞整翠鬟，得意频相顾。雁柱十三弦，一一春莺语。娇云容易飞，梦断知何处。深院锁黄昏，阵阵芭蕉雨。
清商怨::欧阳修::关河愁思望处满。渐素秋向晚。雁过南云，行人回泪眼。双鸾衾裯悔展。夜又永、枕孤人远。梦未成归，梅花闻塞管。
阮郎归::欧阳修::刘郎何日是来时。无心云胜伊。行云犹解傍山飞。郎行去不归。强匀画，又芳菲。春深轻薄衣。桃花无语伴相思。阴阴月上时。
阮郎归::欧阳修::落花浮水树临池。年前心眼期。见来无事去还思。而今花又飞。浅螺黛，淡燕脂。闲妆取次宜。隔帘风雨闭门时。此情风月知。
蝶恋花::欧阳修::帘幕东风寒料峭。雪里香梅，先报春来早。红蜡枝头双燕小。金刀剪彩呈纤巧。旋暖金炉薰蕙藻。酒入横波，困不禁烦恼。绣被五更春睡好。罗帏不觉纱窗晓。
蝶恋花::欧阳修::南雁依稀回侧阵。雪霁墙阴，遍觉兰芽嫩。中夜梦馀消酒困。炉香卷穗灯生晕。急景流年都一瞬。往事前欢，未免萦芳寸。腊後花期知渐近。东风已作寒梅信。
蝶恋花::欧阳修::腊雪初销梅蕊绽。梅雪相和，喜鹊穿花转。睡起夕阳迷醉眼。新愁长向东风乱。瘦觉玉肌罗带缓。红杏梢头，二月春犹浅。望极不来芳信断。音书纵有争如见。
蝶恋花::欧阳修::海燕双来归画栋。帘影无风，花影频移动。半醉腾腾春睡重。绿鬟堆枕香云拥。翠被双盘金缕凤。忆得前春，有个人人共。花里黄莺时一弄。日斜惊起相思梦。
蝶恋花::欧阳修::面旋落花风荡漾。柳重烟深，雪絮飞来往。雨後轻寒犹未放。春愁酒病成惆怅。枕畔屏山围碧浪。翠被华灯，夜夜空相向。寂寞起来褰绣幌。月明正在梨花上。
蝶恋花::欧阳修::帘幕风轻双语燕。午後醒来，柳絮飞撩乱。心事一春犹未见。红英落尽青苔院。百尺朱楼闲倚遍。薄雨浓云，抵死遮人面。羌管不须吹别怨。无肠更为新声断。
蝶恋花::欧阳修::永日环堤乘彩舫。烟草萧疏，恰似晴江上。水浸碧天风皱浪。菱花荇蔓随双桨。红粉佳人翻丽唱。惊起鸳鸯，两两飞相向。且把金尊倾美酿。休思往事成惆怅。
蝶恋花::欧阳修::越女采莲秋水畔。窄袖轻罗，暗露双金钏。照影摘花花似面。芳心只共丝争乱。滩头风浪晚。雾重烟轻，不见来时伴。隐隐歌声归棹远。离愁引著江南岸。
蝶恋花::欧阳修::水浸秋天风皱浪。缥缈仙舟，只似秋天上。和露采莲愁一饷。看花却是啼妆样。折得莲茎丝未放。莲断丝牵，特地成惆怅。归棹莫随花荡漾。江头有个人相望。
蝶恋花::欧阳修::梨叶初红婵韵歇。银汉风高，玉管声凄切。枕簟乍凉铜漏彻。谁教社燕轻离别。草际虫吟秋露结。宿酒醒来，不记归时节。多少衷肠犹未说。珠帘夜夜朦胧月。
蝶恋花::欧阳修::独倚危楼风细细。望极离愁，黯黯生天际。草色山光残照里。无人会得凭阑意。也拟疏狂图一醉。对酒当歌，强饮还无味。衣带渐宽都不悔。况伊销得人憔悴。
蝶恋花::欧阳修::帘下清歌帘外宴。虽爱新声，不见如花面。牙板数敲珠一串。梁尘暗落琉璃盏。桐树花深孤凤怨。渐遏遥天，不放行云散。坐上少年听未惯。玉山将倒肠先断。
蝶恋花::欧阳修::翠苑红芳晴满目。绮席流莺，上下长相逐。紫陌闲随金轹辘。马蹄踏遍春郊绿。一觉年华春梦促。往事悠悠，百种寻思足。烟雨满楼山断续。人闲倚遍阑干曲。
蝶恋花::欧阳修::小院深深门掩亚。寂寞珠帘，画阁重重下。欲近禁烟微雨罢。绿杨深处秋千挂。傅粉狂游犹未舍。不念芳时，眉黛无人画。薄幸未归春去也。杏花零落香红谢。
蝶恋花::欧阳修::欲过清明烟雨细。小槛临窗，点点残花坠。梁燕语多惊晓睡。银屏一半堆香被。新岁风光如旧岁。所恨征轮，渐渐程迢递。纵有远情难写寄。何妨解有相思泪。
蝶恋花::欧阳修::画阁归来春又晚。燕子双飞，柳软桃花浅。细雨满天风满院。愁眉敛尽无人见。独倚阑干心绪乱。芳草芊绵，尚忆江南岸。风月无情人暗换。旧游如梦空肠断。
蝶恋花::欧阳修::尝爱西湖春色早。腊雪方销，已见桃开小。顷刻光阴都过了。如今绿暗红英少。且趁馀花谋一笑。况有笙歌，艳态相萦绕。老去风情应不到。凭君剩把芳尊倒。
渔家傲::欧阳修::一派潺流碧涨。新亭四面山相向。翠竹岭头明月上。迷俯仰。月轮正在泉中漾。更待高秋天气爽。菊花香里开新酿。酒美宾嘉真胜赏。红粉唱。山深分外歌声响。
渔家傲::欧阳修::十月小春梅蕊绽。红炉画阁新妆遍。锦帐美人贪睡暖。羞起晚。玉壶一夜冰澌满。楼上四垂帘不卷。天寒山色偏宜远。风急雁行吹字断。红日短。江天雪意云撩乱。
渔家傲::欧阳修::四纪才名天下重。三朝构厦为梁栋。定册功成身退勇。辞荣宠。归来白首笙歌拥。顾我薄才无可用。君恩近许归田垅。今日一觞难得共。聊对捧。官奴为我高歌送。
渔家傲::欧阳修::暖日迟迟花袅袅。人将红粉争花好。花不能言惟解笑。金壶倒。花开未老人年少。车马九门来扰扰。行人莫羡长安道。丹禁漏声衢鼓报。催昏晓。长安城里人先老。
渔家傲::欧阳修::红粉墙头花几树。落花片片和惊絮。墙外有楼花有主。寻花去。隔墙遥见秋千侣。绿索红旗双彩柱。行人只得偷回顾。肠断楼南金锁户。天欲暮。流莺飞到秋千处。
渔家傲::欧阳修::妾本钱塘苏小妹。芙蓉花共门相对。昨日为逢青伞盖。慵不采。今朝斗觉凋零晒。愁倚画楼无计奈。乱红飘过秋塘外。料得明年秋色在。香可爱。其如镜里花颜改。
渔家傲::欧阳修::花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。
渔家傲::欧阳修::叶有清风花有露。叶笼花罩鸳鸯侣。白锦顶丝红锦羽。莲女妒。惊飞不许长相聚。日脚沈红天色暮。青凉伞上微微雨。早是水寒无宿处。须回步。枉教雨里分飞去。
渔家傲::欧阳修::荷叶田田青照水。孤舟挽在花阴底。昨夜萧萧疏雨坠。愁不寐。朝来又觉西风起。雨摆风摇金蕊碎。合欢枝上香房翠。莲子与人长厮类。无好意。年年苦在中心里。
渔家傲::欧阳修::叶重如将青玉亚。花轻疑是红绡挂。颜色清新香脱洒。堪长价。牡丹怎得称王者。雨笔露笺匀彩画。日炉风炭薰兰麝。天与多情丝一把。谁厮惹。千条万缕萦心下。
渔家傲::欧阳修::粉蕊丹青描不得。金针线线功难敌。谁傍暗香轻采摘。风淅淅。船头触散双。夜雨染成天水碧。朝阳借出胭脂色。欲落又开人共惜。秋气逼。盘中已见新荷的。
渔家傲::欧阳修::幽鹭谩来窥品格。双鱼岂解传消息。绿柄嫩香频采摘。心似织。条条不断谁牵役。珠泪暗和清露滴。罗衣染尽秋江色。对面不言情脉脉。烟水隔。无人说似长相忆。
渔家傲::欧阳修::楚国细腰元自瘦。文君腻脸谁描就。日夜鼓声催箭漏。昏复昼。红颜岂得长如旧。醉拆嫩房红蕊嗅。天丝不断清香透。却傍小阑凝望久。风满袖。西池月上人归後。
渔家傲::欧阳修::喜鹊填河仙浪浅。云早在星桥畔。街鼓黄昏霞尾暗。炎光敛。金钩侧倒天西面。一别经年今始见。新欢往恨知何限。天上佳期贪眷恋。良宵短。人间不合催银箭。
渔家傲::欧阳修::乞巧楼头云幔卷。浮花催洗严妆面。花上蛛丝寻得遍。颦笑浅。双眸望月牵红线。奕奕天河光不断。有人正在长生殿。暗付金钗清夜半。千秋愿。年年此会长相见。
渔家傲::欧阳修::别恨长长欢计短。疏锺促漏真堪怨。此会此情都未半。星初转。鸾琴凤乐匆匆卷。河鼓无言西北盼。香蛾有恨东南远。脉脉横波珠泪满。归心乱。离肠便逐星桥断。
渔家傲::欧阳修::九日欢游何处好。黄花万蕊雕阑绕。通体清香无俗调。天气好。烟滋露结功多少。日脚清寒高下照。宝钉密缀圆斜小。落叶西园风袅袅。催秋老。丛边莫厌金尊倒。
渔家傲::欧阳修::青女霜前催得绽。金钿乱散枝头遍。落帽台高开雅宴。芳尊满。花吹在流霞面。桃李三春虽可羡。莺来蝶去芳心乱。争似仙潭秋水岸。香不断。年年自作茱萸伴。
渔家傲::欧阳修::露娇黄风摆翠。人间晚秀非无意。仙格淡妆天与丽。谁可比。女真装束真相似。筵上佳人牵翠袂。纤纤玉手新蕊。美酒一杯花影腻。邀客醉。红琼共作熏熏媚。
渔家傲::欧阳修::对酒当歌劳客劝。惜花只惜年华晚。寒艳冷香秋不管。情眷眷。凭栏尽日愁无限。思抱芳期随塞雁。悔无深意传双燕。怅望一枝难寄远。人不见。楼头望断相思眼。
玉楼春::欧阳修::风迟日媚烟光好。绿树依依芳意早。年华容易即凋零，春色只宜长恨少。 池塘隐隐惊雷晓。柳眼未开梅萼小。尊前贪爱物华新，不道物新人渐老。
玉楼春::欧阳修::西亭饮散清歌阕。花外迟迟宫漏发。涂金烛引紫骝嘶，柳曲西头归路别。 佳辰只恐幽期阔。密赠殷勤衣上结。翠屏魂梦莫相寻，禁断六街清夜月。
玉楼春::欧阳修::春山敛黛低歌扇。暂解吴钩登祖宴。画楼钟动已魂销。何况马嘶芳草岸。 青门柳色随人远。望欲断时肠已断。洛阳春色待君来，莫到落花飞似霰。
玉楼春::欧阳修::尊前拟把归期说。未语春容先惨咽。人生自是有情痴，此恨不关风与月。 离歌且莫翻新阕。一曲能教肠寸结。直须看尽洛城花，始共春风容易别。
玉楼春::欧阳修::洛阳正值芳菲节。艳清香相间发。游丝有意苦相萦，垂柳无端争赠别。杏花红处青山缺。
玉楼春::欧阳修::残春一夜狂风雨。断送红飞花落树。人心花意待留春，春色无情容易去。 高楼把酒愁独语。借问春归何处所。暮云空阔不知音，惟有绿杨芳草路。
玉楼春::欧阳修::常忆洛阳风景媚。烟暖风和添酒味。莺啼宴席似留人，花出墙头如有意。 别来已隔千山翠。望断危楼斜日坠。关心只为牡丹红，一片春愁来梦里。
玉楼春::欧阳修::池塘水绿春微暖。记得玉真初见面。从头歌韵响铮，入破舞腰红乱旋。玉钩帘下香阶畔。
玉楼春::欧阳修::两翁相遇逢佳节。正值柳绵飞似雪。便须豪饮敌青春，莫对新花羞白发。 人生聚散如弦筈。老去风情尤惜别。大家金盏倒垂莲，一任西楼低晓月。
玉楼春::欧阳修::西湖南北烟波阔。风里丝簧声韵咽。舞馀裙带绿双垂，酒入香腮红一抹。杯深不觉琉璃滑。
玉楼春::欧阳修::燕鸿过後春归去。细算浮生千万绪。来如春梦几多时，去似朝云无觅处。闻琴解神仙侣。
玉楼春::欧阳修::蝶飞芳草花飞路。把酒已嗟春色暮。当时枝上落残花，今日水流何处去。 楼前独绕鸣蝉树。忆把芳条吹暖絮。红莲绿芰亦芳菲，不奈金风兼玉露。
玉楼春::欧阳修::别後不知君远近。触目凄凉多少闷。渐行渐远渐无书，水阔鱼沈何处问。夜深风竹敲秋韵。
玉楼春::欧阳修::红条约束琼肌稳。拍碎香檀催急衮。陇头呜咽水声繁，叶下间关莺语近。美人才子传芳信。
玉楼春::欧阳修::檀槽碎响金丝拨。露湿浔阳江上月。不知商妇为谁愁，一曲行人留夜发。 画堂花月新声别。红蕊调长弹未彻。暗将深意祝胶弦，唯愿弦弦无断绝。
玉楼春::欧阳修::春葱指甲轻拢拈。五彩垂条双袖卷。雪香浓透紫檀槽，胡语急随红玉腕。当头一曲情何限。入破铮鏦金凤战。百分芳酒祝长春，再拜敛容抬粉面。
玉楼春::欧阳修::金花盏面红烟透。舞急香茵随步皱。青春才子有新词，红粉佳人重劝酒。 也知自为伤春瘦。归骑休交银烛候。拟将沈醉为清欢，无奈醒来还感旧。
玉楼春::欧阳修::雪云乍变春云簇。渐觉年华堪送目。北枝梅蕊犯寒开，南浦波纹如酒绿。 芳菲次第还相续。不奈情多无处足。尊前百计得春归，莫为伤春歌黛蹙。
玉楼春::欧阳修::黄金弄色轻於粉。濯濯春条如水嫩。为缘力薄未禁风，不奈多娇长似困。腰柔乍怯人相近。
玉楼春::欧阳修::珠帘半下香销印。二月东风催柳信。琵琶傍畔且寻思，鹦鹉前头休借问。 惊鸿过后生离恨。红日长时添酒困。未知心在阿谁边，满眼泪珠言不尽。
玉楼春::欧阳修::沈沈庭院莺吟弄。日暖烟和春气重。绿杨娇眼为谁回，芳草深心空自动。 倚阑无语伤离凤。一片风情无处用。寻思还有旧家心，蝴蝶时时来役梦。
玉楼春::欧阳修::去时梅萼初凝粉。不觉小桃风力损。梨花最晚又凋零，何事归期无定准。 阑干倚遍重来凭。泪粉偷将红袖印。蜘蛛喜鹊误人多，似此无凭安足信。
玉楼春::欧阳修::酒美春浓花世界。得意人人千万态。莫教辜负艳阳天，过了堆金何处买。 已去少年无计奈。且愿芳心长恁在。闲愁一点上心来，算得东风吹不解。
玉楼春::欧阳修::湖边柳外楼高处。望断云山多少路。阑干倚遍使人愁，又是天涯初日暮。 轻无管系狂无数。水畔花飞风里絮。算伊浑似薄情郎，去便不来来便去。
玉楼春::欧阳修::南园粉蝶能无数。度翠穿红来复去。倡条冶叶恣留连，飘荡轻於花上絮。朱阑夜夜风兼露。
玉楼春::欧阳修::江南三月春光老。月落禽啼天未晓。露和啼血染花红，恨过千家烟树杪。 云垂玉枕屏山小。梦欲成时惊觉了。人心应不似伊心，若解思归归合早。
玉楼春::欧阳修::东风本是开花信。及至花时风更紧。吹开吹谢苦匆匆，春意到头无处问。把酒临风千万恨。
玉楼春::欧阳修::阴阴树色笼晴昼。清淡园林春过后。杏腮轻粉日催红，池面绿罗风卷皱。 佳人向晚新妆就。圆腻歌喉珠欲溜。当筵莫放酒杯迟，乐事良辰难入手。
玉楼春::欧阳修::芙蓉斗晕燕支浅。留著晚花开小宴。画船红日晚风清，柳色溪光晴照暖。美人争劝梨花盏。舞困玉腰裙缕慢。莫交银烛促归期，已祝斜阳休更晚。
渔家傲::欧阳修::正月斗杓初转势。金刀剪彩功夫异。称庆高堂欢幼稚。看柳意。偏从东面春风至。十四新蟾圆尚未。楼前乍看红灯试。冰散绿池泉细细。鱼欲戏。园林已是花天气。
渔家傲::欧阳修::二月春耕昌杏密。百花次第争先出。惟有海棠梨第一。深浅拂。天生红粉真无匹。画栋归来巢未失。双双款语怜飞乙。留客醉花迎晓日。金盏溢。却忧风雨飘零疾。
渔家傲::欧阳修::三月清明天婉娩。晴川祓禊归来晚。况是踏青来处远。犹不倦。秋千别闭深庭院。更值牡丹开欲遍。酴压架清香散。花底一尊谁解劝。增眷恋。东风回晚无情绊。
渔家傲::欧阳修::四月园林春去後。深深密幄阴初茂。折得花枝犹在手。香满袖。叶间梅子青如豆。风雨时时添气候。成行新笋霜筠厚。题就送春诗几首。聊对酒。樱桃色照银盘溜。
渔家傲::欧阳修::五月榴花妖艳烘。绿杨带雨垂垂重。五色新丝缠角粽。金盘送。生绡画扇盘双凤。正是浴兰时节动。菖蒲酒美清尊共。叶里黄骊时一弄。犹松。等闲惊破纱窗梦。
渔家傲::欧阳修::六月炎天时霎雨。行云涌出奇峰露。沼上嫩莲腰束素。风兼露。梁王宫阕无烦暑。畏日亭亭残蕙炷。傍帘乳燕双飞去。碧碗敲冰倾玉处。朝与暮。故人风快凉轻度。
渔家傲::欧阳修::七月新秋风露早。渚莲尚拆庭梧老。是处瓜华时节好。金尊倒。人间采缕争祈巧。万叶敲声凉乍到。百虫啼晚烟如扫。箭漏初长天杳杳。人语悄。那堪夜雨催清晓。
渔家傲::欧阳修::八月秋高风历乱。衰兰败芷红莲岸。皓月十分光正满。清光畔。年年常愿琼筵看。社近愁看归去燕。江天空阔云容漫。宋玉当时情不浅。成幽怨。乡关千里危肠断。
渔家傲::欧阳修::九月霜秋秋已尽。烘林败叶红相映。惟有东篱黄菊盛。遗金粉。人家帘幕重阳近。晓日阴阴晴未定。授衣时节轻寒嫩。新雁一声风又劲。云欲凝。雁来应有吾乡信。
渔家傲::欧阳修::十月小春梅蕊绽。红炉画阁新妆遍。鸳帐美人贪睡暖。梳洗懒。玉壶一夜轻澌满。楼上四垂帘不卷。天寒山色偏宜远。风急雁行吹字断。红日晚。江天雪意云撩乱。
渔家傲::欧阳修::十一月新阳排寿宴。黄锺应管添宫线。猎猎寒威云不卷。风头转。时看雪霰吹人面。南至迎长知漏箭。书云纪候冰生妍。腊近探春春尚远。闲庭院。梅花落尽千千片。
渔家傲::欧阳修::十二月严凝天地闭。莫嫌台榭无花卉。惟有酒能欺雪意。增豪气。直教耳热笙歌沸。陇上雕鞍惟数骑。猎围半合新霜里。霜重鼓声寒不起。千人指。马前一雁寒空坠。
渔家傲::欧阳修::正月新阳生翠。花苞柳线春犹浅。帘幕千重方半卷。池冰泮。东风吹水琉璃软。渐好凭阑醒醉眼。陇梅暗落芳英断。初日已知长一线。清宵短。梦魂怎奈珠宫远。
渔家傲::欧阳修::二月春期看已半。江边春色青犹短。天气养花红日暖。深深院。真珠帘额初飞燕。渐觉衔杯心绪懒。酒侵花脸娇波慢。一捻闲愁无处遣。牵不断。游丝百尺随风远。
渔家傲::欧阳修::三月芳菲看欲暮。胭脂泪洒梨花雨。宝马绣轩南陌路。笙歌举。踏青斗草人无数。强欲留春春不住。东皇肯信韶容故。安得此身如柳絮。随风去。穿帘透幕寻朱户。
渔家傲::欧阳修::四月芳林何悄悄。绿阴满地青梅小。南陌采桑何窈窕。争语笑。乱丝满腹吴蚕老。宿酒半醒新睡觉。雏莺相语匆匆晓。惹得此情萦寸抱。休临眺。楼头一望皆芳草。
渔家傲::欧阳修::五月薰风才一信。初荷出水清香嫩。乳燕学飞帘额峻。谁借问。东邻期约尝佳酝。漏短日长人乍困。裙腰减尽柔肌损。一撮眉尖千叠恨。慵整顿。黄梅雨细多闲闷。
渔家傲::欧阳修::六月炎蒸何太盛。海榴灼灼红相映。天外奇峰千掌迥。风影定。汉宫圆扇初成咏。珠箔初褰深院静。绛绡衣窄冰肤莹。睡起日高堆酒兴。厌厌病。宿酲和梦何时醒。
渔家傲::欧阳修::七月芙蓉生翠水。明霞拂脸新妆媚。疑是楚宫歌舞妓。争宠丽。临风起舞夸腰细。乌鹊桥边新雨霁。长河清水冰无地。此夕有人千里外。经年岁。犹嗟不及牵牛会。
渔家傲::欧阳修::八月微凉生枕簟。金盘露洗秋光淡。池上月华开宝鉴。波潋滟。故人千里应凭槛。蝉树无情风苒苒。燕归碧海珠帘。沈臂冒霜潘鬓减。愁黯黯。年年此夕多悲感。
渔家傲::欧阳修::九月重阳还又到。东篱菊放金钱小。月下风前愁不少。谁语笑。吴娘捣练腰肢袅。槁叶半轩慵更扫。凭阑岂是闲临眺。欲向南云新雁道。休草草。来时觅取伊消耗。
渔家傲::欧阳修::十月轻寒生晚暮。霜华暗卷楼南树。十二阑干堪倚处。聊一顾。乱山衰草还家路。悔别情怀多感慕。胡笳不管离心苦。犹喜清宵长数鼓。双绣户。梦魂尽远还须去。
渔家傲::欧阳修::律应黄锺寒气苦。冰生玉水云如絮。千里乡关空倚慕。无尺素。双鱼不食南鸿渡。把酒遣愁愁已去。风吹酒力愁还聚。却忆兽炉追旧处。头懒举。炉灰剔尽痕无数。
渔家傲::欧阳修::腊月年光如激浪。冻云欲折寒根向。谢女雪诗真绝唱。无比况。长堤柳絮飞来往。便好开尊夸酒量。酒阑莫遣笙歌放。此去青春都一饷。休怅望。瑶林即日堪寻访。
南歌子::欧阳修::凤髻金泥带，龙纹玉掌梳。走来窗下笑相扶。爱道画眉深浅、入时无。弄笔偎人久，描花试手初。等闲妨了绣功夫。笑问双鸳鸯字、怎生书。
御街行::欧阳修::夭非华艳轻非雾。来夜半、天明去。来如春梦不多时，去似朝云何处。乳鸡酒燕，落星沈月，城头鼓。参差渐辨西池树。朱阁斜欹户。绿苔深径少人行，苔上屐痕无数。遗香馀粉，剩衾闲枕，天把多情赋。
桃源忆故人::欧阳修::梅梢弄粉香犹嫩。欲寄江南春信。别後寸肠萦损。说与伊争稳。小炉独守寒灰尽。忍泪低头画尽。眉上万重新恨。竟日无人问。
桃源忆故人::欧阳修::莺愁燕苦春归去。寂寂花飘红雨。碧草绿杨歧路。况是长亭暮。少年行客情难诉。泣对东风无语。目断两三烟树。翠隔江淹浦。
临江仙::欧阳修::柳外轻雷池上雨，雨声滴碎荷声。小楼西角断虹明。阑干倚处，待得月华生。燕子飞来窥画栋，玉钩垂下帘旌。凉波不动簟纹平。水精双枕，傍有堕钗横。
临江仙::欧阳修::记得金銮同唱第，春风上国繁华。如今薄宦老天涯。十年歧路，空负曲江花。闻说阆山通阆苑，楼高不见君家。孤城寒日等闲斜。离愁难尽，红树远连霞。
圣无忧・乌夜啼::欧阳修::世路风波险，十年一别须臾。人生聚散长如此，相见且欢娱。 好酒能消光景，春风不染髭须。为公一醉花前倒，红袖莫来扶。
浪淘沙::欧阳修::把酒祝东风。且共从容。垂杨紫陌洛城东。总是当时携手处，游遍芳丛。聚散苦匆匆。此恨无穷。今年花胜去年红。可惜明年花更好，知与谁同。
浪淘沙::欧阳修::花外倒金翘。饮散无。柔桑蔽日柳迷条。此地年时会一醉，还是春朝。今日举轻桡。帆影飘飘。长亭回首短亭遥。过尽长亭人更远，特地魂销。
浪淘沙::欧阳修::五岭麦秋残。荔子初丹。绛纱囊里水晶丸。可惜天教生处远，不近长安。往事忆开元。妃子偏怜。一从魂散马嵬关。只有红尘无驿使，满眼骊山。
浪淘沙::欧阳修::万恨苦绵绵。旧约前欢。桃花溪畔柳阴间。几度日高春垂重，绣户深关。楼外夕阳闲。独自凭阑。一重水隔一重山。水阔山高人不见，有泪无言。
浪淘沙::欧阳修::今日北池游。漾漾轻舟。波光潋滟柳条柔。如此春来春又去，白了人头。好妓好歌喉。不醉难休。劝君满满酌金瓯。纵使花时常病酒，也是风流。
定风波::欧阳修::把酒花前欲问他。对花何吝醉颜酡。春到几人能烂赏。何况。无情风雨等闲多。 艳树香丛都几许。朝暮。惜红愁粉奈情何。好是金船浮玉浪。相向。十分深送一声歌。
定风波::欧阳修::把酒花前欲问伊。忍嫌金盏负春时。红颜不能旬日看。宜算。须知开谢只相随。蝶去蝶来犹解恋。难见。回头还是度年期。莫候饮阑花已尽。
定风波::欧阳修::把酒花前欲问公。对花何事诉金锺。为问去年春甚处。虚度。莺声撩乱一场空。今岁春来须爱惜。难得。须知花面不长红。待得酒醒君不见。
定风波::欧阳修::把酒花前欲问君。世间何计可留春。纵使青春留得住。虚语。无情花对有情人。 任是好花须落去。自古。红颜能得几时新。暗想浮生何时好。唯有。清歌一曲倒金尊。
定风波::欧阳修::过尽韶华不可添。小楼红日下层檐。春睡觉来情绪恶。寂寞。杨花缭乱拂珠帘。 早是闲愁依旧在。无奈。那堪更被宿酲兼。把酒送春惆怅甚。长恁。年年三月病厌厌。
定风波::欧阳修::对酒追欢莫负春。春光归去可饶人。昨日红芳今绿树。已暮。残花飞絮两纷纷。 粉面丽姝歌窈窕。清妙。尊前信任醉醺醺。不是狂心贪燕乐。自觉。年来白发满头新。
蓦山溪::欧阳修::新正初破，三五银蟾满。纤手染香罗，剪红莲、满城开遍。楼台上下，歌管咽春风，驾香轮，停宝马，只待金乌晚。帝城今夜，罗绮谁为伴。应卜紫姑神，问归期、相思望断。天涯情绪，对酒且开颜，春宵短。春寒浅。莫待金杯暖。
浣溪沙::欧阳修::云曳香绵彩柱高。绛旗风出花梢。一梭红带往来抛。束素美人羞不打，却嫌裙慢褪纤腰。日斜深院影空摇。
浣溪沙::欧阳修::堤上游人逐画船。拍堤春水四垂天。绿杨楼外出秋千。白发戴花君莫笑，六么催拍盏频传。人生何处似尊前。
浣溪沙::欧阳修::湖上朱桥响画轮。溶溶春水浸春云。碧琉璃滑净无尘。当路游丝萦醉客，隔花啼鸟唤行人。日斜归去奈何春。
浣溪沙::欧阳修::叶底青青杏子垂。枝头薄薄柳绵飞。日高深院晚莺啼。堪恨风流成薄幸，断无消息道归期。托腮无语翠眉低。
浣溪沙::欧阳修::青杏园林著酒香。佳人初著薄罗裳。柳丝摇曳燕飞忙。乍雨乍晴花自落，闲愁闲闷昼偏长。为谁消瘦损容光。
浣溪沙::欧阳修::红粉佳人白玉杯。木兰船稳棹歌催。绿荷风里笑声来。细雨轻烟笼草树，斜桥曲水绕楼台。夕阳高处画屏开。
浣溪沙::欧阳修::翠袖娇鬟舞石州。两行红粉一时羞。新声难逐管弦愁。白发主人年未老，清时贤相望偏优。一尊风月为公留。
浣溪沙::欧阳修::灯尽垂花月似霜。薄帘映月两交光。酒醺红粉自生香。双手舞馀拖翠袖，一声歌已金觞。休回娇眼断人肠。
浣溪沙::欧阳修::十载相逢酒一卮。故人才见便开眉。老来游旧更同谁。浮世歌欢真易失，宦途离合信难期。尊前莫惜醉如泥。
御带花::欧阳修::青春何处风光好，帝里偏爱元夕。万重绘彩，构一屏峰岭，半空金碧。宝檠银，耀绛幕、龙虎腾掷。沙堤远，雕轮绣毂，争走五王宅。雍容熙熙昼，会乐府神姬，海洞仙客。拽香摇翠，称执手行歌，锦街天陌。
虞美人::欧阳修::炉香昼永龙烟白。风动金鸾额。画屏寒掩小山川。睡容初起枕痕圆。坠花钿。楼高不及烟霄半。望尽相思眼。艳阳刚爱挫愁人。故生芳草碧连云。怨王孙。
鹤冲天::欧阳修::梅谢粉，柳拖金。香满旧园林。养花天气半晴阴。花好却愁深。 花无数。愁无数。花好却愁春去。戴花持酒祝东风。千万莫匆匆。
夜行船::欧阳修::忆昔西都欢纵。自别後、有谁能共。伊川山水洛川花，细寻思、旧游如梦。今日相逢情愈重。
夜行船::欧阳修::满眼东风飞絮。催行色、短亭春暮。落花流水草连云，看看是、断肠南浦。檀板未终人去去。
洛阳春・一落萦::欧阳修::红纱未晓黄鹂语。蕙炉销兰炷。锦屏罗幕护春寒，昨夜三更雨。 绣帘闲倚吹轻絮。敛眉山无绪。看花拭泪向归鸿，问来处、逢郎否。
雨中花・夜行船::欧阳修::千古都门行路。能使离歌声苦。送尽行人，花残春晚，又到君东去。醉藉落花吹暖絮。
越溪春::欧阳修::三月十三寒食日，春色遍天涯。越溪阆苑繁华地，傍禁垣、珠翠烟霞。红粉墙头，秋千影里，临水人家。归来晚驻香车。银箭透窗纱。
贺圣朝影・添声杨柳枝::欧阳修::白雪梨花红粉桃。露华高。垂杨慢舞绿丝绦。草如袍。风过小池轻浪起，似江皋。千金莫惜买香醪。且陶陶。
洞天春::欧阳修::莺啼绿树声早。槛外残红未扫。露点真珠遍芳草。正帘帏清晓。 秋千宅院悄悄。又是清明过了。燕蝶轻狂，柳丝撩乱，春心多少。
忆汉月::欧阳修::红艳几枝轻袅。新被东风开了。倚烟啼露为谁娇，故惹蝶怜蜂恼。
清平乐::欧阳修::小庭春老。碧砌红萱草。长忆小阑闲共绕。携手绿丛含笑。别来音信全乖。旧期前事堪猜。门掩日斜人静，落花愁点青苔。
凉州令・梁州令::欧阳修::翠树芳条。的的裙腰初染。佳人携手弄芳菲，绿阴红影，共展双纹簟。插花照影窥鸾鉴。只恐芳容减。不堪零落春晚，青苔雨後深红点。一去门闲掩。重来却寻朱槛。离离秋实弄轻霜，娇红脉脉，似见胭脂脸。人非事往眉空敛。
南乡子::欧阳修::翠密红繁。水国凉生未是寒。雨打荷花珠不定，轻翻。冷泼鸳鸯锦翅斑。尽日凭阑。弄蕊拈花仔细看。偷得袅蹄新铸样，无端。藏在红房艳粉间。
南乡子::欧阳修::雨後斜阳。细细风来细细香。风定波平花映水，休藏。照出轻盈半面妆。路隔秋江。莲子深深隐翠房。意在莲心无问处，难忘。泪红腮不记行。
鹊桥仙::欧阳修::月波清霁，烟容明淡，灵汉旧期还至。鹊迎桥路接天津，映夹岸、星榆点缀。云屏未卷，仙鸡催晓，肠断去年情味。多应天意不教长，恁恐把、欢娱容易。
圣无忧・乌夜啼::欧阳修::珠帘卷，暮云愁。垂杨暗锁青楼。烟雨如画，轻风吹旋收。
摸鱼儿::欧阳修::卷绣帘、梧桐秋院落，一霎雨添新绿。对小池闲立残妆浅，向晚水纹如。凝远目。恨人去寂寂，凤枕孤难宿。倚阑不足。看燕拂风檐，蝶翻露草，两两长相逐。双眉促。可惜年华婉娩，西风初弄庭菊。况伊家年少，多情未已难拘束。那堪更趁凉景，追寻甚处垂杨曲。佳期过尽，但不说归来，多应忘了，云屏去时祝。
少年游::欧阳修::去年秋晚此园中。携手玩芳丛。拈花嗅蕊，恼烟撩雾，拼醉倚西风。
少年游::欧阳修::肉红圆样浅心黄。枝上巧如装。雨轻烟重，无天气，啼破晓来妆。
少年游::欧阳修::玉壶冰莹兽炉灰。人起绣帘开。春从一夜，六花开尽，不待剪刀催。
鹧鸪天::欧阳修::学画宫眉细细长。芙蓉出水斗新妆。只知一笑能倾国，不信相看有断肠。双黄鹄，两鸳鸯。迢迢云水恨难忘。早知今日长相忆，不及从初莫作双。
千秋岁::欧阳修::罗衫满袖，尽是忆伊泪。残妆粉，馀香被。手把金尊酒，未饮先如醉。但向道，厌厌成病皆因你。离思迢迢远，一似长江水。去不断，来无际。红笺著意写，不尽相思意。为个甚，相思只在心儿里。
千秋岁::欧阳修::画堂人静，翡翠帘前月。鸾帷凤枕虚铺设。风流难管束，一去音书歇。到而今，高梧冷落西风切。未语先垂泪，滴尽相思血。魂欲断，情难绝。都来些子事，更与何人说。为个甚，心头见底多离别。
醉蓬莱::欧阳修::见羞容敛翠，嫩脸匀红，素腰袅娜。红药阑边，恼不教伊过。半掩娇羞，语声低颤，问道有人知麽。强整罗裙，偷回波眼，佯行佯坐。更问假如，事还成後，乱了云鬟，被娘猜破。我且归家，你而今休呵。
于飞乐::欧阳修::宝奁开，美鉴静，一掬清蟾。新妆脸，旋学花添。蜀红衫，双绣蝶、裙缕鹣鹣。寻思前事，小屏风、仍画江南。怎空教、草解宜男。柔桑密、又过春蚕。
鼓笛慢・水龙吟::欧阳修::缕金裙轻纱，透红莹玉真堪爱。多情更把，眼儿斜盼，眉儿敛黛。舞态歌阑，困偎香脸，酒红微带。便直饶、更有丹青妙手，应难写、天然态。长恐有时不见，每饶伊、百般娇呆。眼穿肠断，如今千种，思量无奈。
看花回::欧阳修::晓色初透东窗，醉魂方觉。恋恋绣衾半拥，动万感脉脉，春思无托。追想少年，何处青楼贪欢乐。当媚景，恨月愁花，算伊全妄凤帏约。空泪滴、真珠暗落。又被谁、连宵留著。不晓高天甚意，既付与风流，却恁情薄。
蝶恋花::欧阳修::几度兰房听禁漏。臂上残妆，印得香盈袖。酒力融融香汗透。春娇入眼横波溜。不见些时眉已皱。水阔山遥，乍向分飞後。大抵有情须感旧。肌肤拼为伊销瘦。
蝶恋花::欧阳修::宝琢珊瑚山样瘦。缓髻轻拢，一朵云生袖。昨夜佳人初命偶。论情旋旋移相就。几叠鸳衾红浪皱。暗觉金钗，磔磔声相扣。一自楚台人梦後。凄凉暮雨沾绣。
蝶恋花::欧阳修::一掬天和金粉腻。莲子心中，自有深深意。意密莲深秋正媚。将花寄恨无人会。桥上少年桥下水。小棹归时，不语牵红袂。浪溅荷心圆又碎。无端欲伴相思泪。
蝶恋花::欧阳修::百种相思千种恨。早是伤春，那更春醪困。薄辜人终不愤。何时枕畔分明问。懊恼风流心一寸。强醉偷眠，也即依前闷。此意为君君不信。泪珠滴尽愁难尽。
武陵春::欧阳修::宝幄华灯相见夜，妆脸小桃红。斗帐香檀翡翠笼。携手恨匆匆。 金泥双结同心带，留与记情浓。却望行云十二峰。肠断月斜钟。
梁州令::欧阳修::红杏墙头树。紫萼香心初吐。新年花发旧时枝，徘徊千绕，独共东风语。阳台一梦如云雨。为问今何处。离情别恨多少，条条结向垂杨缕。此事难分付。初心本谁先许。窃香解佩两沈沈，知他而今，记得当初否。谁教薄轻相误。
渔家傲::欧阳修::为爱莲房都一柄。双苞双蕊双红影。雨势断来风色定。秋水静。仙郎彩女临鸾镜。妾有容华君不省。花无恩爱犹相并。花却有情人薄。心耿耿。因花又染相思病。
渔家傲::欧阳修::昨日采花花欲尽。隔花闻道潮来近。风猎紫荷声又紧。低难奔。莲茎刺惹香腮损。一缕艳痕红隐隐。新霞点破秋蟾晕。罗袖挹残心不稳。羞人问。归来剩把胭脂衬。
渔家傲::欧阳修::一夜越溪秋水满。荷花开过溪南岸。贪采嫩香星眼慢。疏回眄。郎船不觉来身畔。罢采金英收玉腕。回身急打船头转。荷叶又浓波又浅。无方便。教人只得抬娇面。
渔家傲::欧阳修::近日门前溪水涨。郎船几度偷相访。船小难开红斗帐。无计向。合欢影里空惆怅。愿妾身为红菡萏。年年生在秋江上。重愿郎为花底浪。无隔障。随风逐雨长来往。
渔家傲::欧阳修::妾解清歌并巧笑。郎多才俊兼年少。何事抛儿行远道。无音耗。江头又绿王孙草。昔日采花呈窈窕。玉容长笑花枝老。今日采花添懊恼。伤怀抱。玉容不及花枝好。
一斛珠::欧阳修::今朝祖宴。可怜明夜孤灯馆。酒醒明月空床满。翠被重重，不似香肌暖。愁肠恰似沈香篆。千回万转萦还断。梦中若得相寻见。却愿春宵，一夜如年远。
惜芳时・思归乐::欧阳修::因倚兰台翠云。睡未足、双眉尚锁。潜身走向伊行坐。孜孜地、告他梳裹。发妆酒冷重温过。
洞仙歌令・洞仙歌::欧阳修::楼前乱草，是离人方寸。倚遍阑干意无尽。罗巾掩，宿粉残眉、香未减，人与天涯共远。香闺知人否，长是厌厌，拟写相思寄归信。未写了，泪成行、早满香笺。相思字、一时滴损。便直饶、伊家总无情，也拼了一生，为伊成病。
洞仙歌令・洞仙歌::欧阳修::情知须病，奈自家先肯。天甚教伊恁端正。忆年时、兰棹独倚春风，相怜处、月影花光相映。别来凭谁诉，空寄香笺，拟问前欢甚时更。後约与新期，易失难寻，空肠断、损风流心性。除只把、芳尊强开颜，奈酒到愁肠，醉了还醒。
鹊踏枝・蝶恋花::欧阳修::一曲尊前开画扇。暂近还遥，不语仍低面。直至情多缘少见。千金不直双回眄。 苦恨行云容易散。过尽佳期，争向年芳晚。百种寻思千万遍。愁肠不似情难断。
品令::欧阳修::渐素景。金风劲。早是凄凉孤冷。那堪闻、蛩吟穿金井。唤愁绪难整。懊恼人人薄。负云期雨信。
燕归梁::欧阳修::风摆红藤卷绣帘。宝鉴慵拈。日高梳洗几时。金盆水、弄纤纤。髻云谩残花淡，和娇媚、瘦岩岩。
燕归梁::欧阳修::屏里金炉帐外灯。掩春睡腾腾。绿云堆枕乱。犹依约、那回曾。人生少有，相怜到老，宁不被天憎。
圣无忧・乌夜啼::欧阳修::相别重相遇，恬如一梦须臾。尊前今日欢娱事，放盏旋成虚。 莫惜斗量珠玉，随他雪白髭须。人间长久身难得，斗在不如吾。
锦香囊::欧阳修::一寸相思无著处。甚夜长难度。灯花前、几转寒更，桐叶上、数声秋雨。真个此心终难负。
系裙腰::欧阳修::水轩檐幕透薰风。银塘外、柳烟浓。方床遍展鱼鳞簟，碧纱笼。小墀面、对芙蓉。玉人共处霜鸳枕，和娇困、睡朦胧。
阮郎归::欧阳修::浓香搓粉细腰肢。青螺深画眉。玉钗撩乱挽人衣。娇多长睡迟。绣帘角，月痕低。仙郎东路归。泪红满面湿胭脂。兰房怨别离。
阮郎归::欧阳修::去年今日落花时。依前又见伊。淡匀双脸浅匀眉。青衫透玉肌。才会面，便相思。相思无尽期。这回相见好相知。相知已是迟。
阮郎归::欧阳修::玉肌花脸柳腰肢。红妆浅黛眉。翠鬟斜语声低。娇羞云雨时。伊怜我，我怜伊。心儿与眼儿。绣屏深处说深期。幽情谁得知。
怨春郎::欧阳修::为伊家，终日闷。受尽惶谁问。不知不觉上心头，悄一霎身心，顿也没处顿。恼愁肠，成寸寸。
滴滴金::欧阳修::尊前一把横波溜。彼此心儿有。曲屏深幌解香罗，花灯微透。 偎人欲语眉先皱。红玉困春酒。为问鸳衾这回后。几时重又。
卜算子::欧阳修::极得醉中眠，迤逦翻成病。莫是前生负你来，今世里、教孤冷。言约全无定。是谁先薄。不惯孤眠惯成双，奈奴子、心肠硬。
感庭秋・撼庭秋::欧阳修::红笺封了还重拆。这添追忆。且教伊见我，别来翠减香销端的。 渌波平远，暮山重叠，算难凭鳞翼。倚危楼极目，无情细草长天色。
满路花・促拍满路花::欧阳修::铜荷融烛泪，金兽啮扉环。兰堂春夜疑，惜更残。落花风雨，向晓作轻寒。金龟朝早，香衾馀暖，娇由自慵眠。小鬟无事须来唤，呵破点唇檀。回身还、却背屏山。
好女儿令・好女儿::欧阳修::眼细眉长。宫样梳妆。鞋儿走向花下立著。一身绣出，两同心字，浅浅金黄。
南乡子::欧阳修::浅浅画双眉。取次梳妆也便宜。洒着胭脂红扑面，须知。更有何人得似伊。宝帐烛残时。好个温柔模样儿。月里仙郎清似玉，相期。些子精神更与谁。
南乡子::欧阳修::好个人人，深点唇儿淡抹腮。花下相逢、忙走怕人猜。遗下弓弓小绣鞋。袜重来。半乌云金凤钗。行笑行行连抱得，相挨。一向娇痴不下怀。
踏莎行::欧阳修::碧藓回廊，绿杨深院。偷期夜入帘犹卷。照人无奈月华明，潜身却恨花深浅。密约如沈，前欢未便。看看掷尽金壶箭。阑干敲遍不应人，分明帘下闻裁剪。
踏莎行::欧阳修::云母屏低，流苏帐小。矮床薄被秋将晓。乍凉天气未寒时，平明窗外闻啼鸟。困榴花，香添蕙草。佳期须及朱颜好。莫言多病为多情，此身甘向情中老。
诉衷情::欧阳修::歌时眉黛舞时腰。无处不娇饶。初剪菊、欲登高。天气怯鲛绡。紫丝障，绿杨桥。路迢迢。酒阑歌罢，一度归时，一度魂消。
诉衷情::欧阳修::离怀酒病两忡忡。倚枕梦无踪。可怜有人今夜，胆小怯房空。杨柳绿，杏梢红。负春风。迢迢别恨，脉脉归心，付与征鸿。
恨春迟::欧阳修::欲借江梅荐饮。望陇驿、音息沈沈。住在柳州东，彼此相思，梦回云去难寻。归燕来时花期浸。
盐角儿::欧阳修::增之太长，减之太短，出群风格。施朱太赤，施粉太白，倾城颜色。慧多多，娇的的。
盐角儿::欧阳修::人生最苦，少年不得，鸳帏相守。西风时节，那堪话别，双蛾频皱。暗消魂，重回首。
忆秦娥::欧阳修::十五六，脱罗裳，长恁黛眉蹙。红玉暖，入人怀，春困熟。展香，帐前明画烛。眼波长，斜浸鬓云绿。看不足。苦残宵、更漏促。
少年游::欧阳修::绿云双插金翘。年纪正妖饶。汉妃束素，小蛮垂柳，都占洛城腰。
踏莎行慢::欧阳修::独自上孤舟。倚危樯目断。难成暮雨，更朝云散。凉劲残叶乱。新月照、澄波浅。今夜里，厌厌离绪难销遣。强来就枕，灯残漏永，合相思眼。分明梦见如花面。依前是、旧庭院。新月照，罗幕挂，珠帘卷。渐向晓，脉然睡觉如天远。
蕙香囊・鹊桥仙::欧阳修::身作琵琶，调全宫羽，佳人自然用意。宝檀槽在雪胸前，倚香脐、横枕琼臂。
玉楼春::欧阳修::艳冶风情天与措。清瘦肌肤冰雪妒。百年心事一宵同，愁听鸡声窗外度。 信阻青禽云雨暮。海月空惊人两处。强将离恨倚江楼，江水不能流恨去。
玉楼春::欧阳修::半辐霜绡亲手剪。香染青蛾和泪卷。画时横接媚霞长，印处双沾愁黛浅。当时付我情何限。
玉楼春::欧阳修::红楼昨夜相将饮。月近珠帘花近枕。银缸照客酒方酣，玉漏催人街已禁。 晚潮去棹浮清浸。古岸平芜萧索甚。大都薄宦足离愁，不放双鸳长恁恁。
玉楼春::欧阳修::金雀双鬟年纪小。学画蛾眉红淡扫。尽人言语尽人怜，不解此情惟解笑。 稳着舞衣行动俏。走向绮筵呈曲妙。刘郎大有惜花心，只恨寻花来较早。
玉楼春::欧阳修::夜来枕上争闲事。推倒屏山褰绣被。尽人求守不应人，走向碧纱窗下睡。 直到起来由自殢。向道夜来真个醉。大家恶发大家休，毕竟到头谁不是。
定风波::欧阳修::把酒花前欲问伊。问伊还记那回时。黯淡梨花笼月影。人静。画堂东畔药阑西。 及至如今都不认。难问。有情谁道不相思。何事碧窗春睡觉。偷照。粉痕匀却湿胭脂。
减字木兰花::欧阳修::去年残腊。曾折梅花相对插。人面而今。空有花开无处寻。天天不远。把酒拈花重发愿。愿得和伊。偎雪眠香似旧时。
减字木兰花::欧阳修::年来方寸。十日幽欢千日恨。未会此情。白尽人头可得平。区区堪比。水趁浮萍风趁水。试望瑶京。芳草随人上古城。
迎春乐::欧阳修::薄纱衫子裙腰匝。步轻轻、小罗。人前爱把眼儿札。香汗透、胭脂蜡。良夜永、幽期欢则洽。
一落索::欧阳修::小桃风撼香红碎。满帘笼花气。看花何事却成愁，悄不会、春风意。窗在梧桐叶底。
夜行船::欧阳修::闲把鸳衾横枕。损眉尖、泪痕红沁。花时良夜不归来，忍频听、漏移清禁。一饷无言都未寝。
夜行船::欧阳修::轻捧香腮低枕。眼波媚、向人相浸。佯娇佯醉索如今，这风情、怎教人禁。却与和衣推未寝。
望江南・忆江南::欧阳修::江南柳，花柳两相柔。花片落时粘酒盏，柳条低处拂人头。各自是风流。江南月，如镜复如钩。
望江南・忆江南::欧阳修::江南柳，叶小未成阴。人为丝轻那忍折，莺嫌枝嫩不胜吟。留著待春深。十四五，闲抱琵琶寻。
宴瑶池・越江吟::欧阳修::恋眼哝心终未改。向意间长在。都缘为、颜色殊常，见馀花、尽无心爱。都为是风流。
解仙佩::欧阳修::有个人人牵系。泪成痕、滴尽罗衣。问海约山盟何时。镇教人、目断魂飞。 梦里似偎人睡。肌肤依旧骨香腻。觉来但堆鸳被。想忡忡、那里争知。
渔家傲::欧阳修::战胜归来飞捷奏。倾贺酒。玉阶遥献南山寿。
少年游::欧阳修::阑干十二独凭春。晴碧远连云。千里万里，二月三月，行色苦愁人。谢家池上，江淹浦畔，吟魄与离魂。
桃源忆故人::欧阳修::碧纱影弄东风晓。一夜海棠开了。枝上数声啼鸟。妆点愁多少。妒云恨雨腰支袅。眉黛不重扫。薄不来春老。羞带宜男草。
阮郎归::欧阳修::雪霜林际见依稀。清香已暗期。前村已遍倚南枝。群花犹未知。情似旧，赏休迟。看看陇上吹。便从今日赏芳菲。韶华取次归。
南乡
江上野梅芳。粉色盈盈照路傍。闲折一枝和雪嗅，思量。似个人人玉体香。特地起愁肠。此恨谁人与寄将。山馆寂寥天欲暮，凄凉。人转迢迢路转长。
定风波::王琪::把酒花前欲问天。春来秋去苦茫然。风雨满枝花满地。何事。却教纤草占流年。 试把钿筝重促柱。无绪。酒阑清泪滴朱弦。赖有玉人相顾好。轻笑。却疑春色在婵娟。
祝英台・祝英台近::王琪::
望江南・忆江南::王琪::江南柳，烟穗拂人轻。愁黛空长描不似，舞腰虽瘦学难成。天意与风情。攀折处，离恨几时平。
望江南・忆江南::王琪::江南酒，何处味偏浓。醉卧春风深巷里，晓寻香旆小桥东。竹叶满金锺。檀板醉，人面粉生红。
望江南・忆江南::王琪::江南燕，轻扬绣帘风。二月池塘新社过，六朝宫殿旧巢空。颉颃恣西东。王谢宅，曾入绮堂中。
望江南・忆江南::王琪::江南竹，清润绝纤埃。深径欲留双凤宿，後庭偏映小桃开。风月影徘徊。寒玉瘦，霜霰信相催。
望江南・忆江南::王琪::江南草，如种复如描。深映落花莺舌乱，绿迷南浦客魂消。日日斗青袍。风欲转，柔态不胜娇。
望江南・忆江南::王琪::江南雨，风送满长川。碧瓦烟昏沈柳岸，红绡香润入梅天。飘洒正潇然。朝与暮，长在楚峰前。
望江南・忆江南::王琪::江南水，江路转平沙。雨霁高烟收素练，风晴细浪吐寒花。迢递送星槎。名利客，飘泊未还家。
望江南・忆江南::王琪::江南岸，云树半晴阴。帆去帆来天亦老，潮生潮落日还沈。南北别离心。兴废事，千古一沾襟。
望江南・忆江南::王琪::江南月，清夜满西楼。云落开时冰吐鉴，浪花深处玉沈钩。圆缺几时休。星汉迥，风露入新秋。
望江南・忆江南::王琪::江南雪，轻素剪云端。琼树忽惊春意早，梅花偏觉晓香寒。冷影褫清欢。蟾玉迥，清夜好重看。
失调名::王琪::
一络索・一落萦::陈凤仪::蜀江春色浓如雾。拥双旌归去。海棠也似别君难，一点点、啼红雨。此去马蹄何处。
水调歌头::苏舜钦::潇洒太湖岸，淡伫洞庭山。鱼龙隐处，烟雾深锁渺弥间。方念陶朱张翰，忽有扁舟急桨，撇浪载鲈还。落日暴风雨，归路绕汀湾。丈夫志，当景盛，耻疏闲。壮年何事憔悴，华发改朱颜。拟借寒潭垂钓，又恐鸥鸟相猜，不肯傍青纶。刺棹穿芦荻，无语看波澜。
永遇
风暖莺娇，露浓花重，天气和煦。院落烟收，垂杨舞困，无奈堆金缕。谁家巧纵，青楼弦管，惹起梦云情绪。忆当时、纹衾粲枕，未尝暂孤鸳侣。芳菲易老，故人难聚。到此翻成轻误。阆苑仙遥，蛮笺纵写、何计传深诉。青山绿水，古今长在，惟有旧欢何处。空赢得、斜阳暮草，淡烟细雨。
阳台
仙姿本寓。十二峰前住。千里行云行雨。偶因鹤驭过巫阳。邂逅他、楚襄王。 无端宋玉夸才赋。诬诞人心素。至今狂客到阳台。也有痴心，望妾入、梦中来。
点绛唇::韩琦::病起恹恹，画堂花谢添憔悴。乱红飘砌。滴尽胭脂泪。惆怅前春，谁向花前醉。愁无际。武陵回睇。人远波空翠。
维扬好::韩琦::
安阳好・忆江南::韩琦::安阳好，形势魏西州。曼衍山川环故国，升平歌吹沸高楼。和气镇飞浮。笼画陌，乔木几春秋。
安阳好・忆江南::韩琦::安阳好，戟户使君宫。白昼锦衣清宴处，铁楹丹榭画图中。壁记旧三公。棠讼悄，池馆北园通。
望江南・忆江南::韩琦::维杨好，灵宇有琼花。千点真珠擎素蕊，一环名玉破香葩。芳艳信难加。如雪貌，绰约最堪夸。
失调名::沈唐::
雨中花・夜行船::沈唐::
霜叶飞::沈唐::霜林凋晚，危楼迥，登临无限秋思。望中闲想，洞庭波面，乱红初坠。更萧索、风吹渭水。长安飞舞千门里。变景摧芳榭，唯有兰衰暮丛，菊残馀蕊。回念花满华堂，美人一去，镇掩香闺经岁。又观珠露，碎点苍苔，败梧飘砌。
念奴娇::沈唐::杏花过雨，渐残红零落，胭脂颜色。流水飘香人渐远，难托春心脉脉。恨别王孙，墙阴目断，手把青梅摘。金鞍何处，绿杨依旧南陌。消散云雨须臾，多情因甚，有轻离轻拆。燕语千般，争解说、些子伊家消息。厚约深盟，除非重见，见了方端的。而今无奈，寸肠千恨堆积。
望海潮::沈唐::山光凝翠，川容如画，名都自古并州。箫鼓沸天，弓刀似水，连营十万貔貅。金骑走长楸。少年人一一，锦带吴钩。路入榆关，雁飞汾水正宜秋。追思昔日风流。有儒将醉吟，才子狂游。松偃旧亭，城高故国，空馀舞榭歌楼。方面倚贤候。便恐为霖雨，归去难留。好向西溪，恣携弦管宴兰舟。
望南云慢::沈唐::木叶轻飞，乍雨歇亭皋，帘卷秋光。栏隈砌角，绽拒霜几处，蓓深浅红芳。应恨开时晚，伴翠菊、风前并香。晓来寒露，嫩脸低凝，似带啼妆。堪伤。记得佳人，当时怨别，盈腮泪粉行行。而今最苦，奈千里身心，两处凄凉。
鹤冲天::杜安世::清明天气。永日愁如醉。台榭绿阴浓，薰风细。燕子巢方就，盆池小，新荷蔽。恰是逍遥际。单夹衣裳，半栊软玉肌体。石榴美艳，一撮红绡比。窗外数修篁，寒相倚。有个关心处，难相见、空凝睇。
两同心::杜安世::巍巍剑外，寒霜覆林枝。望衰柳、尚色依依。暮天静、雁阵高飞。入碧云际。江山秋色，遣客心悲。蜀道ε行迟。瞻京都迢递。听巴峡、数声猿啼。
玉阑干::杜安世::珠帘怕卷春残景。小雨牡丹零欲尽。庭轩悄悄燕高空，风飘絮、绿苔侵径。欲将幽恨传愁信。
浣溪沙::杜安世::模样偏宜掌上怜。云如双鬓玉如颜。身材轻妙眼儿单。幽会未成双怅望，深情欲诉两艰难。空教魂梦到巫山。
浣溪沙::杜安世::横画功夫想未全。双双文彩羽仪鲜。和鸣偕老是天然。暮雨并深流细草，暖风交颈傍清涟。羡他真个好因缘。
惜春令::杜安世::春梦无凭犹懒起。银烛尽、画帘低垂。小庭杨柳黄金翠，桃脸两三枝。妆阁慵梳洗。
惜春令::杜安世::今夕重阳秋意深。篱边散、嫩菊开金。万里霜天林叶坠，萧索动离心。臂上茱萸新。似旧年、堪赏光阴。
踏莎行::杜安世::雨霁风光，春分天气。千花百草争明媚。画梁新燕一双双，玉笼鹦鹉爱孤睡。薜荔依墙，莓苔满地。青楼几处歌声丽。蓦然旧事上心头，无言敛皱眉山翠。
踏莎行::杜安世::夜雨朝晴，东风微冷。雕梁燕子闲相并。後园次第数芳菲，千香百艳年年定。步险楼高，人赊途迥。烟芜冉冉斜阳暝。红笺写尽寄无因，想伊不信人成病。
踏莎行::杜安世::嫩柳成阴，残花双舞。尘消院落新经雨。洞房深掩日长天，珠帘时有沈烟度。夜梦凄凉，晨妆薄注。香肌瘦尽宽金缕。到头终是恶因缘，当初只被多情误。
踏莎行::杜安世::闲院秋千，又还拆了。绿苔遍地青春老。画楼日晚燕归巢，红稀翠盛梅初小。窈窕身轻，怎禁烦恼。罗衣渐减怯风峭。韶华好景想多才，厌厌只为书音少。
端正好::杜安世::栏菊愁烟沾秋露。天微冷、双燕辞去。月明空照别离苦。透素光、穿朱户。夜来西风雕寒树。凭阑望、迢遥长路。
端正好::杜安世::每逢春来长如病，玉容瘦、薄妆相称。双欢未经成孤令。奈厚约、全无定。 众禽啾唧声愁听。相思事、多少春恨。孤眠帐外银缸耿。透一点、炉烟暝。
端正好::杜安世::露落风高桐叶坠。小庭院、秋凉佳气。兰堂聚饮华筵启。罢令曲、呈珠缀。晚天行云凝香袂。新声内、分明心意。
端正好::杜安世::野禽林栖啾唧语。闲庭院、残阳将暮。兰堂静悄珠帘。想玉人、归何处。喜鹊几回薄无据。愁都在、双眉头聚。
菩萨蛮::杜安世::游丝欲堕还重上。春残日永人相望。花共燕争飞。青梅细雨枝。离愁终未解。忘了依前在。拟待不寻思。刚眠梦见伊。
菩萨蛮::杜安世::锦机织了相思字。天涯路远无由寄。寒雁只衔芦。何曾解寄书。缄封和血泪。目断西江水。拟欲托双鱼。问君情有无。
丑奴儿・采桑子::杜安世::樱桃谢了梨花发，红白相催。燕子归来。几处风帘绣户开。 人生乐事知多少，且酌金杯。管咽弦哀。慢引萧娘舞袖回。
凤衔杯::杜安世::人生不似月初圆。叹分飞、容易经年。凄惨断云片雨、□□□。□□□、□□□。金钵小，玉槽悭。想至今、谁为相怜。
凤衔杯::杜安世::留花不住怨花飞。向南园、情绪依依。可惜倚红斜白、一枝枝。经宿雨、暮江披。凭朱槛，把金卮。对芳丛、惆怅多时。
少年游::杜安世::小轩深院是秋时。风叶堕高枝。疏帘静永，薄帷清夜，暑退觉寒微。凄凉天气离愁意，音书杳难期。
玉楼春::杜安世::玉烛光明正旦好。斗柄东回春太早。岭寒犹锁去年梅，江暖新催今岁草。 蜀国熙熙冬令杪。更喜寿阳新梦觉。玉杯齐举乐音谐，遥想金阶天仗晓。
玉楼春::杜安世::风解池冰蝉翅薄。庭树枝枯笼翠萼。背寒迎暖起犹慵，闲卷珠帘凭画阁。 晴景融融烟漠漠。天际行人乖信约。病容先怯见春来，长到恁时添瘦削。
玉楼春::杜安世::晴景融融春色浅、落尽梅花千万片。小池冰解水纹生，消息未闻梁上燕。 楼倚轻寒风力软。目断孤云天自远。又还依旧去年时，寂寞病容人怪见。
玉楼春::杜安世::三月牡丹呈艳态。壮观人间春世界。鲛绡玉槛作扃栊，淹雅洞中王母队。 不奈风吹兼日煞。国貌天香无物赛。直须共赏莫轻孤，回首万金何处买。
玉楼春::杜安世::纶命忽从天上至。便绾兵权辞漕计。汉廷起草旧郎官，蜀部坐筹新将帅。红旆碧幢春色里。
玉楼春::杜安世::春景抛人无处问。多谢石榴花又喷。茜罗揉出碎英繁，红蜡缕成香萼润。 血色新裙羞莫近。密叶柔条相间衬。雨余寂寞假山傍，乡国尚遥西海信。
玉楼春::杜安世::三月初三春渐老。遍地残花风暗扫。命俦啸侣拥笙歌，临水泛觞游宴好。 浮利浮名何足道。丽景芳时须笑傲。今年不似去年欢，云海路长天杳杳。
河满子::杜安世::细雨开红杏，新妆粉面鲜明。东君何事交来早，更无绿叶同荣。独倚青楼吟赏，目前无限轻盈。命薄不依栏槛，或占郊。清香繁艳真堪爱，枉教寂寞凋零。相次牡丹芍药，王孙谁道多情。
河满子::杜安世::柳嫩不禁摇动，梅残尽任飘零。雨馀天气来深院，向阳纤草重青。寂寞小桃初绽，两三枝上红英。又见云中归雁，断续和鸣。年年依旧无情绪，镇长冷落银屏。不语闲寻往事，微风频动帘旌。
山亭柳::杜安世::晓来风雨，万花飘落。叹韶光虚过。却芳草萋萋，映楼台、淡烟漠漠。纷纷絮飞院宇，燕子过朱阁。玉容淡妆添寂寞。檀郎孤愿太情薄。数归期，绝信约。
合欢带::杜安世::楼台高下玲珑。斗芳草、绿阴浓。芍药孤栖香艳晚，见樱桃、万颗初红。巢喧乳燕，珠帘镂曳，满户香风。罩纱帏、象床屏枕，昼眠才似朦胧。起来无语更兼慵。念分明、事成空。被你厌厌牵系我，怪纤腰、绣带宽松。
更漏子::杜安世::雪肌轻，花脸薄。愁困不梳掠。眉翠袅，眼波长。偎人言语香。看难厌，怜不足。苦恨别离何速。珠树远，彩鸾孤。今生重见无。
更漏子::杜安世::脸如花，花不笑。双脸胜花能笑。肌似玉，玉非温。肌温胜玉温。既相逢，情不重。何似当初休共。情既重，却分飞。争如不见伊。
更漏子::杜安世::镂金环，连玉珥。颗颗蚌蛤相缀。偎粉面，映莲腮。露浓花正开。冷光凝，员影重。几度偷期摇动。山枕上，恐人知。摘嫌纤手迟。
喜迁莺::杜安世::花不尽，柳无穷。应与我心同。觥船一棹百分空。何处不相逢。朱弦悄。知音少。天若有情应老。劝君看取利名场。今古梦忙忙。
杜韦娘::杜安世::暮春天气，莺老燕子忙如织。间嫩叶题诗哨梅小，乍遍水、新萍圆碧。初牡丹谢了，秋千搭起，垂杨暗锁深深陌。暖风轻，尽日闲把、榆钱乱掷。恨寂寂。芳容衰减，顿玳枕困无力。为少年、狂荡恩情薄，尚未有、归来消息。
胡捣练::杜安世::数枝半敛半开时，洞阁晓妆新注。宝香格艳姿天赋。甘被群芳妒。
少年游::杜安世::小楼归燕又黄昏。寂寞锁高门。轻风细雨，惜花天气，相次过春分。画堂无绪，初燃绛蜡，罗帐掩馀薰。
凤栖梧・蝶恋花::杜安世::整顿云鬟初睡起。庭院无风，尽日帘垂地。画阁巢新燕声喜。杨花狂散无拘系。近来早是添憔悴。金缕衣宽，赛过宫腰细。
凤栖梧・蝶恋花::杜安世::池上新秋帘幕卷。菡萏娇红，鉴里西施面。衰柳摇风尚柔软。眠沙鸂鶒临清浅。 新翻归翅云间燕。满地槐花，尽日蝉声乱。独倚阑干暮山远。一场寂寞无人见。
凤栖梧・蝶恋花::杜安世::闲上江楼初雨过。满袖清风，微散谁知我。莲脸佳人颜未破。沙洲两两鸳鸯卧。 时有渔歌相应和。叠秀危横，黛拨山千朵。一片凄凉无计那。离愁还有些些个。
凤栖梧・蝶恋花::杜安世::惆怅留春留不住。欲到清和，背我堂堂去。飞絮落花和细雨。凄凉庭院流莺度。 更被闲愁相赚误。梦断高唐，回首桃源路。一饷沈吟无意绪。分明往事今何处。
浪淘沙::杜安世::後约无凭。往事堪惊。秋蛩永夜绕床鸣。展转寻思求好梦，还又难成。愁思若浮云。消尽重生。佳人何处独盈盈。可惜一天无用月，照空为谁明。
浪淘沙::杜安世::又是春暮。落花飞絮。子规啼尽断肠声，秋千庭院，红旗彩索，淡烟疏雨。念念相思苦。黛眉长聚。碧池惊散睡鸳鸯，当初容易分飞去。恨孤儿欢侣。
浪淘沙::杜安世::帘外微风。云雨回踪。银烬冷锦帏中。枕上深盟，年少心事，陡顿成空。岭外白头翁。到没由逢。一床鸳被叠香红。明月满庭花似绣，闷不见虫虫。
更漏子::杜安世::庭远途程。算万山千水，路入神京。暖日春郊，绿柳红杏，香迳舞燕流莺。客馆悄悄闲庭，堪惹旧恨深。有多少驱驱，蓦岭涉水，枉费身心。思想厚利高名。谩惹得忧烦，枉度浮生。幸有青松，白云深洞，清闲且乐升平。长是宦游羁思，别离泪满襟。望江乡踪迹，旧游题书，尚自分明。
行香子::杜安世::黄金叶细，碧玉枝纤。初暖日、当乍晴天。向武昌溪畔，於彭泽门前。陶潜影，张绪态，两相牵。数株堤面，几树桥边。嫩垂条、絮荡轻绵。
巫山一段云::杜安世::笑拟条风戏，装迟谷雨催。彩云飞下柳楼台。千朵一时开。 惜恐尘埃染，惊疑紫府来。有时香喷入人怀。魂断客徘徊。
生查子::杜安世::关山魂梦长，寒雁音书少。两鬓可怜青，只为相思老。归傍碧纱窗，说向人人道。真个别离难，不似相逢好。
贺圣朝::杜安世::东君造物无凝滞。芳容相替。杏花桃萼一时开，就中明媚。绿丛金朵，枝长叶细。称花王相待。万般堪爱，暂时见了，断肠无计。
贺圣朝::杜安世::牡丹盛拆春将暮。群芳羞妒。几时流落在人间，半间仙露。馨香艳冶，吟看醉赏，叹谁能留住。莫辞持烛夜深深，怨等闲风雨。
安公子::杜安世::又是春将半。杏花零落闲庭院。天气有时阴淡淡，绿杨轻软。连画阁、绣帘半卷。招新燕。残黛敛、独倚阑干遍。暗思前事，月下风流，狂踪无限。惜恐莺花晚。更堪容易相抛远。离恨结成心上病，几时消散。空际有、断云片片。遥峰暖。
苏幕遮::杜安世::尽思量，还叵耐。因甚当初，故故相招买。早是幽欢多障碍。更遣分飞，脉脉如天外。有心怜，无计奈。两处厌厌，一点虚恩爱。独上高楼临暮霭。凭暖朱阑，这意无人会。
渔家傲::杜安世::微雨初收月映云。巢栖燕子欲黄昏。花片不飞风力困。春色尽。蜡梅枝上樱□嫩。谁撼金环锁深洞。薰馀乍厌锦衾温。消灭玉肌谁与问。朱明近。日长无事添闲闷。
渔家傲::杜安世::疏雨才收淡泞天。微云绽处月婵娟。寒雁一声人正远。添幽怨。那堪往事思量遍。谁道绸缪两意坚。水萍风絮不相缘。舞鉴鸾肠虚寸断。芳容变。好将憔悴教伊见。
渔家傲::杜安世::每到春来长如病。玉容瘦与薄妆称。不惯被人抛掷。思当本。奈向後期全无定。早是厌厌愁欲凝。花间众禽愁难听。天赋多情翻成恨。有谁问。花屏一点炉烟暝。
剔银灯::杜安世::昨夜一场风雨。催促牡丹归去。孙武宫中，石崇楼下，多情怎生为主。真疑洛浦。云水算、杳无重数。独倚阑干凝伫。香片乱沾尘土。争似当初，不曾相见，免恁恼人肠肚。
剔银灯::杜安世::夜永衾寒梦觉。翠屏共、绣帏灯照。就枕思量，离多会少。孤负小欢轻笑。风流争表。空惹尽、一生烦恼。写遍香笺，分剖鳞翼，路遥难到。泪眼愁肠，朝朝暮暮，去便不知音耗。
剔银灯::杜安世::好事争如不遇。可惜许、多情相误。月下风前，偷期窃会，共把衷肠分付。尤云雨。正缱绻、朝朝暮暮。无奈别离情绪。和酒病、双眉长聚。往事凄凉，佳音迢递，似此因缘谁做。
临江仙::杜安世::太史占天云物好，初阳律合黄锺。日缠南极北郊风。雪花先柳絮，飞舞透帘栊。圣运时和兼岁稔，歌欢处处皆同。簪声相庆晓光中。金炉红兽炭，一举寿杯空。
临江仙::杜安世::遍地残花庭院静，流莺对对相过。万条风柳间婆娑。樱桃初弄色，萱草自成窠。早是芳菲时节晚，追游期会无多。眉山敛翠近秋波。日长初睡起，愁与病相和。
采明珠::杜安世::雨乍收，小院尘消，云淡天高露冷。坐看月华生，射玉楼清莹。蟋蟀鸣金井。下帘帏、悄悄空阶，败叶坠风，惹动闲愁，千端万绪难整。秋夜永。凉天迥。可不念光景。嗟薄命。倏忽少年，忍交孤令。
朝玉阶・朝天子::杜安世::春色欺人拂眼清。柳条绿丝软，雪花轻。黄金才钺掩银屏。阴沈深院静，语娇莺。 美人春困宝钗横。惜花芳态，泪盈盈。风流何处最多情。千金一笑，须信倾城。
朝玉阶・朝天子::杜安世::帘卷春寒小雨天。牡丹花落尽，悄庭轩。高空双燕舞翩翩。无风轻絮坠，暗苔钱。拟将幽怨写香笺。中心多少事，语难传。
卜算子::杜安世::深院花铺地。淡淡阴天气。水榭风亭朱明景，又别是、愁情味。有情奈无计。漫惹成憔悴。欲把罗巾暗传寄。细认取、斑点泪。
卜算子::杜安世::尊前一曲歌。歌里千重意，才欲歌时泪已流，恨应更、多於泪。试问缘何事。不语如痴醉。我亦情多不忍闻，怕和我、成憔悴。
瑞鹧鸪::杜安世::夜来风雨损馀芳。数片衰红落槛傍。媚景背人容易去，半轩飞絮日空长。
燕归梁::杜安世::风摆红绦卷画帘。宝鉴慵拈。日高梳洗几时。金盆水，弄纤纤。髻云松衣斜褪，和娇懒、瘦岩岩。
菊花新::杜安世::怎奈花残又莺老。槛里青梅数枝小。新荷长池沼。当晴昼、燕子声闹。 亭栏花绽颜色好。风雨催催、等闲开了。酒醒暗思量，无个事、甚刚烦恼。
菊花新::杜安世::坐卧双眉镇长敛。绣户初开花满院。罗帏翠屏空，风微动、玉炉烟。
鹊桥仙::杜安世::别离情绪，多方开解，却免厌厌似醉。楼高终日倚阑干，目断有、千山万水。妖娆薄媚，不禁抛摆，渐觉肌肤瘦悴。当初相见偶然间，不唤作、如今恁地。
鹊桥仙::杜安世::日长天气，深深庭院，又是春愁滋味。池边昨夜雨兼风，战红杏、馀香乱坠。阴阴亭榭，暖烟轻柳，万缕黄金地。一双新燕却重来，但暗把、罗巾掩泪。
虞美人::杜安世::红颜绿鬓催人老。世事何时了。君心天意与年光。春花未遍已秋霜。为谁忙。樽前正好闲风月。莫话生离别。直饶终日踏红尘。浮名浮利枉劳神。更愁萦。
虞美人::杜安世::江亭春晚芳菲尽。行色青天近。画桥杨柳也多情。暗抛飞絮惹前行。路尘清。彤庭早晚瞻虞舜。遥听恩迁峻。二年歌宴绮罗人。片云疏雨忍漂沦。泪沾巾。
虞美人::杜安世::炉香昼永龙烟白。风动金鸾额。画屏细展小山川。睡容初起枕痕圆。坠花钿。楼高不及烟霄半。望尽相思眼。艳阳刚爱挫愁天。故生芳草碧云连。怨王孙。
凤栖梧・蝶恋花::杜安世::秋日楼台在空际。画角声沈，历历寒更起。深院黄昏人独自。想伊遥共伤前事。懊恼当初无算计。些子欢娱，多少凄凉味。
凤栖梧・蝶恋花::杜安世::任在芦花最深处。浪静风恬，又泛轻舟去。去到滩头遇俦侣。散唱狂歌鱼未取。 不把身心干时务。一副轮竿，莫笑闲家具。待拟观光佐明主。将甚医他民病苦。
凤栖梧・蝶恋花::杜安世::别浦迟留恋清浅。菱蔓荷花，尽日妨钩线。向晚澄江静如练。风送归帆飞似箭。 鸥鹭相将是家眷。坐对云山，一任炎凉变。定是寰区又清宴。不见龙骧波上战。
凤栖梧・蝶恋花::杜安世::闲把浮生细思算。百岁光阴，梦里销除半。白首为郎休浩叹。偷安自喜身强健。 多少英贤裨圣旦。一个非才，深谢容疏懒。席上清歌珠一串。莫教欢会轻分散。
凤栖梧・蝶恋花::杜安世::新月羞光影庭树。窗外芭蕉，数点黄昏雨。何事秋来无意绪。玉容寂寞双眉聚。 一点银釭扃绣户。莎砌寒蛩，历历啼声苦。孤枕夜长君信否。披衣颙坐魂飞去。
忆汉月::杜安世::红杏一枝遥见。凝露粉愁香怨。吹开吹谢任春风，恨流莺、不能拘管。曲池连夜雨，绿水上、碎红千片。
诉衷情::杜安世::烧残绛蜡泪成痕。街鼓报黄昏。碧云又阻来信，廊上月侵门。愁永夜，拂香。待谁温。梦兰憔悴，掷果凄凉，两处消魂。
朝中措::杜安世::养花天气近清明。丝雨酿寒轻。满眼春工如绣。消磨不尽离情。 行行又宿，小桃旧坞，芳草邮亭。唤起两眉新恨。绿杨深处啼莺。
折新荷引・折新
雨过回廊，圆荷嫩绿新抽。越女轻盈，画桡稳泛兰舟。芳容艳粉，红香透、脉脉娇羞。菱歌隐隐渐遥，依约回眸。堤上郎心，波间妆影迟留。不觉归时，淡天碧衬蟾钩。
梅花曲::刘几::汉宫中侍女，娇额半涂黄。盈盈粉色凌时，寒玉体、先透薄妆。好借月魂来，娉婷画烛旁。惟恐随、阳春好梦去，所思飞扬。宜向风亭把盏，酬孤艳，醉永夕何妨。雪径蕊、真凝密，降回舆、认暗香。
梅花曲::刘几::结子非贪，有香不俗，宜当鼎鼐尝。偶先红紫，度韶华、玉笛占年芳。众花杂色满上林，未能教、腊雪埋藏。却怕春风漏泄，一一尽天香。不须更御铅黄。知国色，禀自天真殊常。只裁云缕，奈芳滑、玉体想仙妆。少陵为尔东阁。美艳激诗肠。
梅花曲::刘几::浅浅池塘。深深庭院，复出短短垣墙。年年为尔，若九真巡会、宝惜流芳。向人自有，绵渺无言，深意深藏。倾国倾城，天教与、抵死芳香。袅须金色，轻危欲压，绰约冠中央。蒂团红蜡，兰肌粉艳巧能妆。
花发状元红慢::刘几::三春向暮，万卉成阴、有嘉艳方坼。娇姿嫩质。冠群品，共赏倾城倾国。上苑晴昼暄，千素万红尤奇特。绮筵开，会咏歌才子，压倒元白。别有芳幽苞小，步障华丝，绮轩油壁。与紫鸳鸯、素蛱蝶。自清旦、往往连夕。
减字木兰花::元绛::绿杨阴下。短帽轻衫行信马。过尽春风。踏尽青青打尽红。舞鸾歌凤。人面湖光红影动。醉眼归时。人在朱楼曲角西。
映山红慢::元绛::谷雨风前，占淑景、名花独秀。露国色仙姿，品流第一，春工成就。罗帏护日金泥皱。映霞腮动檀痕溜。长记得天上，瑶池阆苑曾有。千匝绕、红玉阑干，愁只恐、朝云难久。须款折、绣囊剩戴，细把蜂须频嗅。佳人再拜抬娇面，敛红巾、捧金杯酒。
渔家傲::程师孟::折柳赠君君且住。
望江南・忆江南::陈朴::中黄宝，须向胆中求。春帝令行生万物，乾坤膝下与吾俦。百脉自流通。施造化，左右火双抽。
望江南・忆江南::陈朴::玄珠降，丹窟在中宫。九候息调重九数，赤波忽迸太阳东。心肾始交通。逢六变，重六息阴功。
望江南・忆江南::陈朴::毛发落，丹左运行阳。胎色渐红阴渐小，推移岁运助乾刚。育火养中央。成物象，五岳辨微茫。
望江南・忆江南::陈朴::丹往右，四转运行阴。逢六闭藏阳户气，玉关泉透合丁壬。龟戏任浮沉。时出入，无碍贯他心。
望江南・忆江南::陈朴::珠自右，飞电入丹城。内养婴儿盈尺象，时逢九数采阳精。火向水中生。烧鬼岳，紫殿势峥嵘。
望江南・忆江南::陈朴::日精满，阴魄化无形。每遇月圆开北户，神龟时饮碧瑶玲。形魄岂能停。阳砂赤，阴粉色微青。
望江南・忆江南::陈朴::形透日，七转任飞腾。幽入深岩图宴坐，息无来去使神凝。却粒著奇能。生神火，返本气清澄。
望江南・忆江南::陈朴::内外遍，八转始还元。地带长垂生坎户，周行胎息贯天门。太始道方存。纯一体，黑赤气常喷。
望江南・忆江南::陈朴::丹九转，纯一太初颜。内外无为常抱朴，纵横海外与人间。功行积丘山。青阙诏，玉简赐金环。
西江月::张伯端::内药还同外药，内通外亦须通。丹头和合类相同。温养两般作用。内有天然真火，炉中赫赫长红。外炉增减要勤功。妙绝无过真种。
西江月::张伯端::此道至神至圣，忧君分薄难消。调和铅汞不终朝。早睹玄珠形兆。志士若能修炼，何妨在市居朝。工夫容易药非遥。说破人须失笑。
西江月::张伯端::白虎首经至宝，华池神水真金。故知上善利源深。不比寻常药品。若要修成九转，先须炼己持心。依时采取定浮沈。进火须防危甚。
西江月::张伯端::若要真铅留汞，亲中不离家臣。木金间隔会无因。须仗媒人勾引。本性爱金顺义，金情恋木慈仁。相吞相陷却相亲。始觉男儿有孕。
西江月::张伯端::二八谁家姹女，九三何处郎君。自称木液与金精。遇土却成三性。更假丁公煅炼，夫妻始结欢情。河车不敢暂留停。运入峰顶。
西江月::张伯端::七返朱砂反本，九还金液还真。休将寅子数坤申。但要五行成准。本是水银一味，周流遍历诸辰。阴阳数足自通神。出入岂离玄牝。
西江月::张伯端::雄里内含雌质，负阴抱却阳精。两般和合药方成。点化魄纤魂胜。信道金丹一粒，蛇吞立变龙形。鸡餐亦乃化鸾鹏。飞入真阳清境。
西江月::张伯端::天地才经否泰，朝昏好识屯蒙。辐来辏毂水朝宗。妙在抽添运用。得一万般皆毕，休分南北西东。损之又损慎前功。命宝不宜轻弄。
西江月::张伯端::冬至一阳来服，三旬增一阳爻。月中复卦溯晨潮。望罢乾终兆。日又别为寒暑，阳生复起中宵。午时象一阴朝。炼药须知昏晓。
西江月::张伯端::不辨五行四象，那分朱汞铅银。修丹火候未曾闻。早便称呼居隐。不背自思己错，更将错路教人。误他永劫在迷津。似恁欺心安忍。
西江月::张伯端::德行修逾八百，阴功积满三千。均齐物我与亲冤。始合神仙本愿。虎兕刀兵不害，无常火宅难牵。宝符降後去朝天。稳驾鸾车凤辇。
西江月::张伯端::牛女情缘道合，龟蛇类秉天然。蟾乌遇朔合婵娟。二气相资运转。本是乾坤妙用，谁能达此深渊。阳阴否隔却成愆。怎得天长地远。
西江月::张伯端::丹是色身至宝，炼成变化无穷。更於性上究真宗。决了死生妙用。不待他身後世，现前获福神通。自从龙虎著斯功。尔後谁能继踵。
西江月::张伯端::妄想不须强灭，真如何必希求。本源自性佛齐修。迷悟岂拘先後。悟则刹那成佛。迷则万劫沦流。若能一念契真修。灭尽恒沙罪垢。
西江月::张伯端::本自无生无灭，强将生灭区分。只如罪福亦何根。妙体何曾增损。我有一轮明镜，从来只为蒙分。今朝磨莹照乾坤。万象超然难隐。
西江月::张伯端::我性入诸佛性，诸方佛性皆然。亭亭蟾影照寒泉。一月千潭普现。小则毫分莫识，大时遍满三千。高低不约信方圆。说甚短长深浅。
西江月::张伯端::法法法元无法，空空空亦非空。静喧语默本来同。梦里何曾说梦。有用用中无用，无功功里施功。还如果熟自然红。莫问如何修种。
西江月::张伯端::善恶一时妄念，荣枯都不关心。晦明隐显任浮沈。随分肌餐渴饮。神静湛然常寂，不妨坐卧歌吟。一池秋水碧仍深。风动鱼惊尽任。
西江月::张伯端::对镜不须强灭，假名权立菩提。色空明暗本来齐。真妄体分两种。悟则便名静土，更无天竺曹溪。谁言极乐在天西。了则弥陀出世。
西江月::张伯端::人我众生寿者，宁分彼此高低。法身通照没吾伊。念念体分同异。见是何曾是是，闻非未必非非。往来诸用不相知。生死谁能碍你。
西江月::张伯端::住想修行布施，果报不离天人。恰如仰箭射浮云。坠落祗缘力尽。争似无为实相，还须返朴归淳。境忘情性任天真。以证无生法忍。
西江月::张伯端::鱼兔若还入手，自然忘却筌蹄。渡河筏子上天梯。到彼悉皆遗弃。未悟须凭言说，悟来言说皆非。虽然四句属无为。此等何须脱离。
西江月::张伯端::悟了莫求寂灭，随缘只接群迷。寻常邪见及提携。方便指归实际。五眼三身四智，六度万行修齐。圆光一颗好摩尼。利物兼能自利。
西江月::张伯端::我见时人说性，只夸口急酬机。及逢境界转痴迷。又与愚人何异。说得便须行得，方名言行无亏。能将慧剑斩魔魑。此号如来正智。
西江月::张伯端::欲了无生妙道，莫如自见真心。真心无相亦无音。清净法身只恁。此道非无外有，非中亦莫求寻。二边俱遣弃中心。见了名为上品。
满庭芳::张伯端::真铁牛儿，形容丑恶，性刚偏好争驰。人人皆有，那角解牵骑。种就黄芽满院，更须用、神水浇之。宫里，若无此兽，安得似婴儿。乾坤真动静，生成家活，总赖於伊。饥餐虎髓，渴饮水银池。夜半牵车进火，霞光迸、海底腾辉。牧童笑，华池宴罢，乘个月明归。
凤栖梧・蝶恋花::卢氏::蜀道青天烟霭翳。帝里繁华、迢递何时至。回望锦川挥粉泪。凤钗斜乌云腻。钿带双垂金缕细。玉玎，露滴寒如水。
家山好::刘述::挂冠归去旧烟萝。闲身健，养天和。功名富贵非由我，莫贪他。这歧路、足风波。水晶宫里家山好，物外胜游多。
合宫歌::赵祯::缵重明。端拱保凝命。广大孝休德，永锡四海有庆。觚坛寓礼正典名。幔室雅奏，彩仗崇制定。五位仿古甚盛。蒿宫光符辰星。高秋嘉时款芎灵。交累圣。上下来顾，寅畏歆纯诚。三阶平。金气肃，转和景。翠葆御双观，巽风兑泽布令。脂茶荡墨索清。远迩向附，动植咸遂性。表里穆悦，庶政醇，熙然胥庭。
沁园春::王拱辰::华发青云。
好事近::蔡襄::瑞雪满京都，宫殿尽成银阙。常对素光遥望，是江梅时节。如今江上见寒梅，幽香自清绝。重看落英残艳，想飘零如雪。
渔父词・渔父::惠洪::来往独龙冈畔路。杖头落索闲家具。後事前观如目睹。非谶语。须知一念无今古。长笑老萧多病苦。笑中与药皆狼虎。蜡炬一枝非嘱付。
渔父词・渔父::惠洪::画饼充饥人笑汝。一庵归扫南阳坞。击竹作声方省悟。徐回顾。本来面目无藏处。却望沩山敷坐具。老师头角浑呈露。珍重此恩逾父母。
渔父词・渔父::惠洪::野鹤精神云格调。逼人气韵霜天晓。松下残经看未了。当斜照。苍烟风撼流泉绕。闺阁珍奇徒照耀。光无渗漏方灵妙。活计现成谁管绍。
渔父词・渔父::惠洪::讲虎天华随玉麈。波心月在那能取。旁舍老僧偷指注。回头觑。虚空特地能言语。归对学徒重自诉。从前见解都欺汝。隔岸有山横暮雨。
渔父词・渔父::惠洪::急雨颠风花信早。枝枝叶叶春俱到。何待小桃方悟道。休迷倒。出门无限青青草。根不覆藏尘亦扫。见精明树唯心造。试借疑情看白皂。
渔父词・渔父::惠洪::万叠空青春杳杳。一蓑烟雨吴江晓。醉眼忽醒惊白鸟。拍手笑。清波不犯鱼吞钓。津渡有僧求法要。一桡为汝除玄妙。已去回头知不峭。
凤栖梧・蝶恋花::惠洪::碧瓦笼晴烟雾绕。水殿西偏，小立闻啼鸟。风度女墙吹语笑。南枝破腊应开了。道骨不凡江瘴晓。春色通灵，医得花重少。
千秋岁::惠洪::半身屏外。睡觉唇红退。春思乱，芳心碎。空馀簪髻玉，不见流苏带。试与问，今人秀整谁宜对。湘浦曾同会。手搴轻罗盖。疑是梦，今犹在。十分春易尽，一点情难改。多少事，却随恨远连云海。
青玉案::惠洪::绿槐烟柳长亭路。恨取次、分离去。日永如年愁难度。高城回首，暮云遮尽，目断人何处。解鞍旅舍天将暮。暗忆丁宁千万句。
西江月::惠洪::十指嫩抽春笋，纤纤玉软红柔。人前欲展强娇羞。微露云衣霓袖。最好洞天春晚，黄庭卷罢清幽。凡心无计奈闲愁。试拈花枝频嗅。
西江月::惠洪::大厦吞风吐月，小舟坐水眠空。雾窗春晓翠如葱。睡起云涛正涌。往事回头笑处，此生弹指声中。玉笺佳句敏惊鸿。闻道衡阳价重。
鹧鸪天::惠洪::蜜烛花光清夜阑。粉衣香翅绕团团。人犹认假为真实，蛾岂将灯作火看。方叹息，为遮拦。也知爱处实难拚。忽然性命随烟焰，始觉从前被眼瞒。
清商怨::惠洪::一段文章种性。更谪仙风韵。画戟丛中，清香凝宴寝。落日清寒勒花信。
青玉案::惠洪::凝祥宴罢闻歌吹。画毂走，香尘起。冠压花枝驰万骑。马行灯闹，凤楼帘卷，陆海龙鳌山对。当年曾看天颜醉。御杯举，欢声沸。
西江月::惠洪::入骨风流国色，透尘种性真香。为谁风鬓新妆。半树入村春暗。雪压枝低篱落，月高影动池塘。高情数笔寄微茫。小寝初开雾帐。
浪淘沙::惠洪::城里久偷闲。尘浣云衫。此身已是再眠蚕。隔岸有山归去好，万壑千岩。霜晓更凭阑。减尽晴岚。微云生处是茅庵。试问此生谁作伴，弥勒同龛。
浪淘沙::惠洪::山径晚樵远。深壑孱颜。孙山背後泊船看。手把遗编披白帔，剩却清闲。篱落竹丛寒。渔业凋残。水痕无底照秋宽。好在夕阳凝睇处，数笔秋山。
水调歌头::吕颐浩::一片苍崖璞，孕秀自天锺。浑如暖烟堆里，乍放力犹慵。疑是犀眠海畔，贪玩烂银光彩，精魄入蟾宫。泼墨阴云妒，蟾影淡朦胧。沩山颂，戴生笔，写难穷。些儿造化，凭谁细与问元工。那用牧童鞭索，不入千群万队，扣角起雷同。莫怪作诗手，偷入锦囊中。
点绛唇::苏过::新月娟娟，夜寒江静山衔斗。起来搔首。梅影横窗瘦。好个霜天，闲却传杯手。君知否。乱鸦啼後。归兴浓如酒。
感皇恩::陆蕴::残角两三声，催登古道。远水长山又重到。水声山色，看尽轮蹄昏晓。风头日脚下，人空老。匹马旧时，西征谈笑。绿鬓朱颜正年少。旗亭斗酒，任是十千倾倒。面今酒兴减，诗情少。
忆君王・忆王孙::谢克家::依依宫柳拂宫墙。楼殿无人春昼长。燕子归来依旧忙。
江神子・江城子::葛胜仲::昏昏雪意惨云容。猎霜风。岁将穷。流落天涯，憔悴一衰翁。清夜小窗围兽火，倾酒绿，借颜红。官梅疏艳小壶中。暗香浓。玉玲珑。
蝶恋花::葛胜仲::雨後春光浓似醉。著柳催花，节物侵龙忌。绣褓香阁当日佩。紫兰宫堕人间世。歌管停云香吐穗。碧酒红裳，共祝鱼轩贵。天上阿环金秘。龟龄鹤寿三千岁。
蝶恋花::葛胜仲::共乐堂深帘不卷。恻恻寒轻，二月春犹浅。续寿竞来歌舞院。龙涎香衬鲛绡段。画栋朝飞双语燕。端似知人，著意窥金盏。柳外花前同祝愿。朱颜长在年龄远。
临江仙::葛胜仲::郊外黄垓端可厌，归来移病香闺。象床珍簟共委蛇。耆婆寻草尽，天女散花迟。小雨作寒秋意晚。檐声与梦相宜。冷侵罗幌酒烟微。试评书五朵，何似画双眉。
渔家傲::葛胜仲::岩壑萦回云水窟。林深路断迷烟客。茅屋数椽携杖舄。人寂寂。侵檐万个琅碧。倦客羁怀清似涤。更无一点飞埃迹。溪涨慢流过几席。寒。凫点破琉璃色。
渔家傲::葛胜仲::叠叠云山供四顾。簿书忙里偷闲去。心远地偏陶令趣。登览处。清幽疑是斜川路。野蔌溪毛供饮具。此身甘被烟霞痼。兴尽碧云催日暮。招晚渡。遥遥一叶随鸥鹭。
鹧鸪天::葛胜仲::小榭幽园翠箔垂。云轻日薄淡秋晖。菊英露渊明径，藕叶风吹叔宝池。酬素景，泥芳卮。老人痴钝强伸眉。欢华莫遣笙歌散，归路从教灯影稀。
鹧鸪天::葛胜仲::婆律香深气味佳。玻璃仙碗进流霞。凝膏清涤高阳醉，灵液甘和正焙芽。香染指，浪浮花。加笾礼尽客还家。贯珠声断红裳散，踏影人归素月斜。
点绛唇::葛胜仲::秋晚寒斋，藜床香篆横轻雾。闲愁几许。梦逐芭蕉雨。云外哀鸿，似替幽人语。归不去。乱山无数。斜日荒城鼓。
行香子::葛胜仲::风物飕飕。木落沧洲。渐老人、不奈悲秋。羁怀都在，鬓上眉头。似休文瘦，文通恨，子山愁。庭梧影薄，篱菊香浮。强招寻、聊命朋俦。
诉衷情::葛胜仲::清明寒食景暄妍。花映碧罗天。参差捍拨齐奏，丰颊拥芳筵。逢诞日，揖真仙。托炉烟。朱颜长似，头上花枝，岁岁年年。
水调歌头::葛胜仲::夜泛南溪月，光影冷涵空。棹飞穿碎金电，翻动水精宫。横管何妨三弄，重醑仍须一斗，知费几青铜。坐久桂花落，襟袖觉香浓。庾公阁，子猷舫，兴应同。从来好景良夜，我辈敢情锺。但恐仙娥川後，嫌我尘容俗状，清境不相容。击汰同情赏，赖有紫溪翁。
水调歌头::葛胜仲::下濑惊船驶，挥麈恐尊空。谁吹尺八寥亮，嚼徵更含宫。坐爱金波潋滟，影落蒲萄涨绿，夜漏尽移铜。回棹携红袖，一水带香浓。坐中客，驰隽辩，语无同。青鞋黄帽，此乐谁肯换千锺。岩壑从来无主，风月故应长在，赏不待先容。羽化寻烟客，家有左仙翁。
水调歌头::葛胜仲::胜友欣倾盖，羁宦懒书空。爱君笔力清壮，名已在蟾宫。萧散英姿直上，自有练裙葛帔，岂待半通铜。长短作新语，墨纸似鸦浓。山吐月，溪泛艇，率君同。吾侪轰饮文字，乐不在歌锺。今夜长风万里，且倩泓澄浩荡，一为洗尘容。世上闲荣辱，都付寒边翁。
木兰花・玉楼春::葛胜仲::木阑干外池光阔。午夜乔林迷岸樾。掠船凉吹起青苹，萦水歌声欺白雪。檀郎响趁红牙节。
满庭霜・满庭芳::葛胜仲::百不为多，一不为少，阿谁昔仕吾邦。共推任笔，洪鼎力能扛。不为桃花禄米，雠书倦、一苇横江。招寻处，徒行曳杖，曾不拥麾幢。山川，真大好，鱼矶无恙，密岭难双。听讼诉多就，樵坞僧窗。
醉蓬莱::葛胜仲::望葱葱佳气，虹渚祥开，斗枢光绕。析木天津，正灵晖腾照。鹭缀分班，象胥交贡，奉御觞清晓。玉殿寒轻，金徒漏永，瑞炉烟袅。万宇均欢，示慈颁燕，寿祝南山，庆均凫藻。缥缈红云，望九重天表。
西江月::葛胜仲::羁宦新来作恶，穷途谁肯相从。追攀十日水云中。情谊知君独重。寂寂回廊小院，冥冥细雨尖风。凤山香雪定应空。昨夜疏枝入梦。
西江月::葛胜仲::山镇红桃阡陌，烟迷绿水人家。尘容误到只惊嗟。骨冷玉堂今夜。莫对佳人锦瑟，休辞洞府流霞。峰回路转乱云遮。归去空传图画。
南乡子::葛胜仲::柳岸正飞绵。选胜斋轻漾碧涟。笑语忘怀机事尽，鸥边。万顷溪光上下天。菰苇久延缘。不觉遥峰霭暮烟。对酒莫嫌红粉陋，婵娟。自有孤高月妇仙。
浣溪沙::葛胜仲::可惜随风面旋飘。直须烧烛看娇娆。人间花月更无妖。浓丽独将春色殿，繁华端合众芳朝。南床应为醉陶陶。
浣溪沙::葛胜仲::通白轻红溢万枝。浓香百和透丰肌。丹山威凤势将飞。玉镜台前呈国艳，沈香亭北映朝曦。如花惟有上皇妃。
浣溪沙::葛胜仲::斗鸭栏边晓路沾。华堂醉赏轴珠帘。插花人好手纤纤。遮护轻寒施翠幄，标题仙品露牙签。词人遗恨独江淹。
西江月::葛胜仲::山外半规残日，云边一缕馀霞。满城飞雪散苕花。万顷溪连罨画。柳恽风流旧国，鹤龄潇洒人家。肯嗟流落在天涯。云水从今起价。
西江月::葛胜仲::晚路交游绿酒，平生志趣青霞。霜风时节近黄花。泛宅舟将画。不分两溪明月，夜深只属渔家。今朝清赏寄情涯。肯向萦涂索价。
蝶恋花::葛胜仲::风过涟漪纹细。十指香檀，惊破交禽睡。野蔌溪毛真易致。风流未减兰亭会。击汰千艘供洛禊。映水垂杨，万缕拖浓翠。小海一声波上戏。殷勤留客千金意。
临江仙::葛胜仲::自古吴兴称冷僻，菰城水浸粼粼。回星难望使车尘。如何三日饮，并有五行人。文似枚皋加敏速，记书易若张巡。幕中无用郄嘉宾。他年浮枣会，莫忘两溪春。
临江仙::葛胜仲::千古乌程新酿美，玉觞风过粼粼。歌声未办起梁尘。九天持斧客，来作绣衣人。夙有辞华惊乙览，传闻献颂东巡。未应握节久宾宾。一封驰诏旨，却醉上林春。
临江仙::葛胜仲::小样洪河分九曲，飞泉环绕粼粼。青莲往事已成尘。羽觞浮玉，宝剑捧金人。绿绮且依流水调，蓬蓬鼓催巡。玉堂词客是佳宾。茂林修竹地，大胜永和春。
定风波::葛胜仲::千叠云山万里流。坐中碧落与鳌头。真意见嬉吾已领。烟景。不辞捧诏久汀洲。老去一官真是漫。溪岸。独馀此兴未能收。留与吴儿传胜事。
定风波::葛胜仲::共喜新凉大火流。一声水调听歌头。况有修蛾兼粉领。佳景。谢公无不碍沦洲。平昔短檠真大漫。气岸。老来都向酒杯收。云水光中修禊事。
浣溪沙::葛胜仲::今夜风光恋渚苹。欲教四角出车轮。金钗离立座生春。神女恍惊巫峡梦，飞琼原是阆风人。诏封後院宠儒臣。
浣溪沙::葛胜仲::溪岸沈深属泛苹。倾城容貌此推轮。可怜虚度二年春。暮暮来时骚客赋，朝朝新处後庭人。天留花月伴羁臣。
浣溪沙::葛胜仲::东道殷勤玉飞。华灯倾国拥珠玑。玉奴嫌瘦玉环肥。缥缈幸闻缑岭曲。参差犹隔夏侯衣。放开云月出清辉。
瑞鹧鸪::葛胜仲::两年人住岂无情。别乘辞华四水清。何事千锺勤饮饯，故知一别未能轻。
浪淘沙::葛胜仲::步对东风。细探春工。百花堂下牡丹丛。莫恨使君来便去，不见红。雾眼一衰翁。无意芳。年来结习已成空。寄语国香雕槛里，好为人容。
蓦山溪::葛胜仲::望云门外。油壁如流水。空巷逐朱幡，步春风、香河七里。冶容炫服，摸石道宜男，穿翠霭，度飞桥，影在清漪里。秦头楚尾。千古风流地。试问汉江边，有解佩、行云旧事。主人是客，一笑强颁春，烧灯後，赏花前，遥忆年年醉。
蓦山溪::葛胜仲::春风野外。卵色天如水。鱼戏舞绡纹，似出听、新声北里。追风骏足，千骑卷高冈，一箭过，万人呼，雁落寒空里。天穿过了，此日名穿地。横石俯清波。竞追随、新年乐事。谁怜老子，使得暂遨游，争捧手，乍凭肩，夹道游人醉。
减字木兰花::吴则礼::团团璧月。今夜广寒真秀发。何处吹笙。催得清霜满凤城。淮南好梦。镜里星星还种种。犹记银床。曾为凉洲唤玉觞。
减字木兰花::吴则礼::淮天不断。点缀南云秋几雁。白露沾衣。始是银屏梦觉时。别离怀抱。消得镜中青鬓老。小字无能。烦寄平安一纸书。
减字木兰花::吴则礼::斑斑小雨。初入高梧黄叶暮。又是重阳。昨夜西风作许凉。鲜鲜丛菊。只解凋人双鬓绿。试傍清尊。分付幽香与断魂。
减字木兰花::吴则礼::九年离别。梦里相逢端怕说。携手河梁。雁淮天如许长。鲈鱼正美。白发季鹰聊启齿。後夜江干。与把梅花子细看。
减字木兰花::吴则礼::淮山清夜。镜面平铺纤月挂。端是生还。同倚西风十二栏。休论往事。投老相逢真梦寐。两鬓疏疏。好在松江一尺鲈。
满庭芳::吴则礼::声促铜壶，灰飞玉，梦惊偷换年华。江南芳信，疏影月横斜。又喜椒觞到手，宝胜里、仍翦金花。钗头燕，妆台弄粉，梅额故相夸。隼，人未老，东风袅袅，已傍高牙。渐园林月永，叠鼓凝笳。小字新传秀句，歌扇底、深把流霞。聊行乐，他时画省，归近紫皇家。
满庭芳::吴则礼::玉垒尊，清秋关塞，正宜催唤香醪。凉风吹帽，横槊试登高。相见征西旧事，龙山会、宾主俱豪。来群雁，凉生画角，红叶聚亭皋。南洲、应好在，长关梦眼，天际云涛。有一簪黄菊，两鬓霜毛。快把金荷共倒，凝望久、只遣魂消。君须听，新翻燕乐，馀韵响檀槽。
木兰花慢::吴则礼::尽晴春自老，乍翠、出清流。望杳杳飞旌，翩翩戍骑，初过边头。幽花尚猗短岸，渐鸣禽、唤友绕行。端有雕戈锦领，竟驰袅骅骝。凝眸。雁入长天，羌管罢、陇云愁。共解鞍临水，雷惊电散，雪溅霜浮。
醉落魄・一斛珠::吴则礼::梅花褪雪。赏心莫使慵欢悦。大家且恁同攀折。馀蕊残英，偏称淡笼月。当初相见花初发。如今花谢人离缺。
踏莎行::吴则礼::一片花飞，青春已减。可堪南陌红千点。生憎杨柳要藏鸦，东风只遣横笳怨。看定新巢，初怜语燕。游丝正把残英。酒尊也会不相违，风光本自同流转。
鹧鸪天::吴则礼::永遇英雄际会时。垂天鹏翼逐云飞。退朝日上青花道，催直霜零赤雁池。鸣汉履，侍唐眉。渭川莘野晚追随。归来仍对金銮老，三峡词源气未衰。
鹧鸪天::吴则礼::作赋丁年厌兔园。紫微深锁九重关。花墩屡赐清闲燕，文石难忘咫尺颜。烟外屐，水边山。纶巾羽扇五湖间。自怜季子貂裘敝，来与机云相对闲。
鹧鸪天::吴则礼::衮绣三朝社稷臣。旧调元鼎斡洪钧。垂绅屡转龙墀日，接膝潜回黼座春。金凿落，玉麒麟。凤鸣良月庆佳辰。巨鳌行听扃华禁，又起商周梦卜人。
红楼慢::吴则礼::声慑燕然，势压横山，镇西名重榆塞。干霄百雉朱阑下，极目长河如带。玉垒凉生过雨，帘卷晴岚凝黛。有城头、钟鼓连云，殷春雷天外。长啸，畴昔驰边骑。听陇底鸣笳，风搴双旆。霜髯飞将曾百战，欲掳名王朝帝。
声声慢::吴则礼::林塘朱夏，雨过斑斑，绿苔绕地初遍。叶底雏莺，犹记日斜春晚。芙蕖靓妆红粉，傍高荷、闲倚歌扇。轻风起，纹滟滟，翠生波面。可是追凉月下，清坐久，微云屡遮星汉。露湿纶巾，遥望玉清台殿。白头共论胜事，须偿五湖深愿。南枝好，有南飞乌鹊，绕枝低转。
水龙吟::吴则礼::秋生泽国，无边落木，又作萧萧下。澄江过雨，凉飙吹面，黄花初把。苍鬓羁孤，粗营鸡黍，浊醪催贳。对斜斜露脚，寒香正好，幽人去、空惊咤。头上纶巾醉堕，要猗眠、水云萦舍。牵衣儿女，归来欢笑，仍邀同社。月底蓬门，一株江树，悲虫鸣夜。把茱萸细看，牛山底事，强成沾洒。
眼儿媚::李德载::雪儿魂在水云乡。犹忆学梅妆。玻璃枝上，体薰山麝，色带飞霜。水边竹外愁多少，不断俗人肠。如何伴我，黄昏携手，步月斜廊。
早梅芳近・早梅芳::李德载::深院静，小阑傍。标致不寻常。尽他桃杏占风光。谁敢斗新妆。玉堂中，梁苑里。休把雪来轻比。
早梅芳近・早梅芳::李德载::残腊里，早梅芳。春信报新阳。晓来枝上斗寒光。轻点寿阳妆。雪难欺，霜莫妒。别是一般风措。
鹧鸪天::赵子发::约略应飞白玉盘。明楼渐放满轮寒。天垂万丈清光外，人在三秋爽气间。闻叶吹，想风鬟。浮空仿佛女乘鸾。此时不合人间有，尽入嵩山静夜看。
洞仙歌::赵子发::荒山明月，下有云来去。深夜纤毫静可数。问古今底事，留此空光，修月户、犹是当年玉斧。思君持羽扇，来伴微吟，水佩风环饮松露。待勾漏丹成，约与轻飞，人间世、不知归处。更长啸、馀声振林溪，见乱红惊飞，半岩花雨。
桃源忆故人::赵子发::芳菲已有东风露。寒著轻罗未去。午夜鸾车鹤驭。散入千莲步。粉香度曲嬉游女。草草相逢无据。肠断泪零无数。洒作花梢雨。
浣溪沙::赵子发::疏荫摇摇趁岸移。惊鸥点点过帆飞。船分水打嫩沙回。断梦不知人去处，卷帘还有燕来时。日斜风紧转湾西。
南歌子::赵子发::天末疑无路，波翻欲御风。此身忽在玉壶中。醉倒不知、南北与西东。猎猎遥鸣草，飕飕静打篷。与君回棹碧云浓。不是思归、只为酒船空。
南歌子::赵子发::人有纫兰佩，云无出岫心。扁舟来入碧涛深。坐见楚咻、儿女变齐音。但醉双瓶玉，从渠六印金。此时何处可幽寻。风定津头、白日照平林。
点绛唇::赵子发::野岸孤舟，断桥明月穿流水。雁声嘹呖。双落行人泪。去岁吾家，曾插黄花醉。今那是。杖藜西指。看即成千里。
虞美人::赵子发::飞云流水来无信。花发年年恨。小桃如脸柳如眉。记得那人模样、旧家时。楼高映步拖金缕。香湿黄昏雨。如今不见欲凭书。门外水平波暖、一双鱼。
惜分飞::赵子发::数点雨声惊残暑。帘外秋光容与。重换熏炉炷。渐低罗幕香成雾。今夜夜凉情几许。莫向屏山取取。却笑阳台女。楚人空□高唐赋。
阮郎归::赵子发::马蹄踏月响空山。梅生烟壑寒。水妃去後泪痕乾。天风吹佩兰。纫香久，怕花残。与君聊据鞍。一枝欲寄北人看。如今行路难。
忆王孙::赵子发::日长高柳一蝉声。翡翠帘深宝簟清。梦远春云不散情。晓风轻。玉楝花飞宿雨晴。
杨柳枝::赵子发::淅淅西风生暮寒。绣衣单。碧梧叶落藕花残。恨前欢。月镂虚棂烟逗竹，梦千山。
望江南・忆江南::赵子发::新梦断，久立暗伤春。
菩萨蛮::赵子发::闲庭草色侵阶绿。琐窗午梦人如玉。抛枕出罗帏。风吹金缕衣。怨春风雨恶。二月桃花落。雨後纵多晴。花休春不成。
少年游::赵子发::晓山日薄半春阴。烟暖柳拖金。满眼新晴，歌声妆影，悠荡碧云心。
采桑子::赵子发::春蚕昨夜眠方起，闲了罗机。共采柔枝。桑柘阴阴三月时。背人佯笑移金钏，惆怅花期。故故留迟。独自归来雨满衣。
浪淘沙::赵子发::约素小腰身。不奈伤春。疏梅影下晚妆新。袅袅娉娉何样似，一缕轻云。歌巧动朱唇。字字娇嗔。桃花深处一通津。怅望瑶台清夜月，还送归轮。
念奴娇::徐俯::素光练静，照青山隐隐，修眉横绿。鹊楼高天似水，碧瓦寒生银粟。万丈辉光，奔云涌雾，飞过卢鸿屋。更无尘翳，皓然冷浸梧竹。因念鹤发仙翁，当时曾共赏，紫岩飞瀑。对影三人聊痛饮，一洗闲愁千斛。斗转参移，翻然归去，万里骑黄鹄。一川霜晓，叫云吹断横玉。
浣溪沙::徐俯::章水何如颍水清。江山明秀发诗情。七言还我是长城。小小钿花开宝靥，纤纤玉笋见云英。十千名酒十分倾。
虞美人::徐俯::梅花元自江南得。还醉江南客。雪中雨里为谁香。闻道数枝清笑、出东墙。多情宋玉还知否。梁苑无寻处。胭脂为萼玉为肌。却恨恼人桃杏、不同时。
卜算子::徐俯::心空道亦空，风静林还静。卷尽浮云月自明，中有山河影。供养及修行。旧话成重省。豆爆生莲火里时，痛拨寒灰冷。
卜算子::徐俯::天生百种愁，挂在斜阳树。绿叶阴阴占得春，草满莺啼处。不见生尘步。空忆如簧语。柳外重重叠叠山，遮不断、愁来路。
卜算子::徐俯::清池过雨凉，暗有清香度。缥缈娉婷绝代歌，翠袖风中举。忽敛双眉去。总是关情处。一段江山一片云，又下阳台雨。
鹧鸪天::徐俯::绿水名园不是村。淡妆浓笑两生春。笛中已自多愁怨，雨里因谁有泪痕。香旖旎，酒氤氲。多情生怕落纷纷。旧来好事浑如梦，年少风流付与君。
鹧鸪天::徐俯::满眼纷纷恰似花。飘飘泊泊自天涯。雨中添得无穷湿，风里吹成一道斜。银作屋，玉为车。娥青女过人家。应嫌素面微微露，故着轻云薄薄遮。
踏莎行::徐俯::素景将阑，黄花初笑。登高一望秋天杳。邀宾携妓数能来，醉中赢得闲多少。佳气氤氲，飞云缥缈。竹林更着清江绕。高歌屡舞莫催人，华筵直待华灯照。
踏莎行::徐俯::画栋风生，绣筵花绕。层台胜日频高眺。清辉爽气自娱人，何妨称意开颜笑。水碧无穷，山青未了。斜阳浦口归帆少。云鬟烟鬓只供愁，琵琶更作相思调。
踏莎行::徐俯::玉露团花，金风破雾。高台与上晴空去。举杯相属看前山，烟中乱叠青无数。皓齿明眸，肌香体素。恼人正在秋波注。因何欲雨又还晴，歌声遏得行云住。
南歌子::徐俯::细蕊黄金嫩，繁花白雪香。共谁连璧向河阳。自是不须汤饼、试何郎。婀娜松髻，轻盈淡薄妆。莫令韩寿在伊傍。便逐游蜂惊蝶、过东墙。
鹧鸪天::徐俯::宜笑宜颦掌上身。能歌能舞恶精神。脸边红入桃花嫩，眉上青归柳叶新。娇不语，易生嗔。尊前还是一番春。深杯百罚重拚却，只为妖饶醉得人。
浣溪沙::徐俯::西塞山前白鹭飞。桃花流水鳜鱼肥。一波才动万波随。黄帽岂如青箬笠，羊裘何似绿蓑衣。斜风细雨不须归。
浣溪沙::徐俯::新妇矶边秋月明。女儿浦口晚潮平。沙头鹭宿戏鱼惊。青箬笠前明此事，绿蓑衣底度平生。斜风细雨小舟轻。
鹧鸪天::徐俯::西塞山前白鹭飞。桃花柳水鳜鱼肥。朝廷若觅元真子，晴在长江理钓丝。青箬笠，绿蓑衣。斜风细雨不须归。浮云万里烟波客，惟有沧浪孺子知。
鹧鸪天::徐俯::七泽三湘碧草连。洞庭江汉水如天。朝廷若觅元真子，不在云边则酒边。明月棹，夕阳船。鲈鱼恰似镜中悬。丝纶钓饵都收却，八字山前听雨眠。
虞美人::王安中::千山青比妆眉浅。却奈眉峰远。玉人元自不禁秋。更算恼伊深处、月当楼。分携不见凭阑际。只料无红泪。万千应在锦回纹。嘱付断鸿西去、问行云。
浣溪沙::王安中::慵整金钗缩指尖。晓犹自入疏帘。绿窗清冷脸红添。妒粉尽饶花六六，回风从斗玉纤纤。不成香暖也相兼。
玉楼春::王安中::秋鸿只向秦筝住。终寄青楼书不去。手因春梦有携时，眼到花开无著处。泥金小字蛮笺句。
绿头鸭・多丽::王安中::魏都雄，凤皇飞观云间。佩麟符、荀池元老，暂辞西省仙班。憩甘棠、地澄远籁，咏华黍、河卷惊澜。碧草萋迷，丹毫冷落，圜扉铃索镇长闲。绣筵展、三台星近，锵玉韵珊珊。金尊滟、新醅方荐，薄暑初残。政成时、欢馀客散，後园朱户休关。度秋风、画阑枕水，挂夜月、雕栏骑山。锦帐笼香，鸾钗按曲，琵琶双转语绵蛮。
北山移文哨遍・哨遍::王安中::世有达人，潇洒出尘，招隐青霄际。终始追。游览老山栖。藐千金、轻脱如屣。彼假容江皋，滥巾云岳，缨情好爵欺松桂。观向释谈空，寻真讲道，巢由何足相拟。待诏书来起便驺驰。席次早焚烈芰荷衣。敲朴喧喧，牒诉匆匆，抗颜自喜。嗟明月高霞，石径幽绝谁回睇。空怅猿惊处，凄凉孤鹤嘹唳。任列壑争讥。众蜂竦诮，林惭涧愧移星岁。方浪神京，腾装魏阙，徘徊经过留憩。致草堂灵怒蒋侯麾。扃岫幌、驱烟勒新移。忍丹崖碧岭重滓。鸣湍声断深谷，逋客归何计。信知一逐浮荣，便丧素守，身成俗士。
菩萨蛮::王安中::中军玉帐旌旗绕。吴钩锦带明霜晓。铁马去追风。弓声惊塞鸿。分兵闲细柳。金字回飞奏。犒饮上恩浓。燕然思勒功。
御街行::王安中::清霜飞入蓬莱殿。别进云裘软。却回宸虑念多寒，诏语日边亲遣。冰蚕绵厚，金雕锦好，永夜缝宫线。红旌绛旆迎星传。喜气欢声远。庙堂勋旧使台贤，领袖坐中争绚。天香馥郁，君恩岁岁，一醉春生面。
鹧鸪天::王安中::茜雾红云捧建章。鸣珂星使渡银潢。亲将圣主如丝语，传与陪都振鹭行。香袅袅，佩锵锵。升平歌管趁飞觞。明时玉帐恩相续，清夜钧天梦更长。
蝶恋花::王安中::曲径深丛枝袅袅。晕粉揉绵，破蕊烘清晓。十二番开寒最好。此花不惜春归早。青女飞来红翠少。特地芳菲，绝艳惊衰草。只东风终甚了。久长欲伴娥老。
蝶恋花::王安中::巧剪明霞成片片。欲笑还颦，金蕊依稀见。拾翠人寒妆易浅。浓香别注唇膏点。竹雀喧喧烟岫远。晚色溟，六出花飞遍。此际一枝红绿眩。画工谁写银屏面。
蝶恋花::王安中::剪腊成梅天著意。黄色浓浓，对萼匀装缀。百和薰肌香旖旎。仙裳应渍蔷薇水。雪径相逢人半醉。手折低枝，拥髻云争翠。嗅蕊拈枝无限思。玉真未洒梨花泪。
蝶恋花::王安中::青玉一枝红类吐。粉颊愁寒，浓与胭脂传。辨杏猜桃君莫误。天姿不到风尘处。云破月来花下住。要伴佳人，弄影参差舞。只有暗香穿绣户。昭华一曲惊吹去。
蝶恋花::王安中::雪霁花梢春欲到。饯腊迎春，一夜花开早。青帝回舆云缥缈。鲜鲜金雀来飞绕。绣阁纱窗人窈窕。翠缕红丝，斗剪幡儿小。戴在花枝争笑道。愿人常共春难老。
蝶恋花::王安中::艳夭桃春信漏。弄粉飘香，枫叶飞丹後。酒入冰肌红欲透。无言不许群芳斗。楼外何人揎翠袖。剪落金刀，插处浓云覆。肯与刘郎仙去否。武陵回路相思瘦。
蝶恋花::王安中::翠袖盘花金拈线。晓炙银簧，劝饮随深浅。复幕重帘谁得见。馀醺微觉红浮面。别唤清商开绮宴。玉管双横，抹起梁州遍。白苎歌前寒莫怨。湘梅萼里春那远。
蝶恋花::王安中::千古铜台今莫问。流水浮云，歌舞西陵近。烟柳有情开不尽。东风约定年年信。天与麟符行乐分。带缓球纹，雅宴催云鬓。翠雾萦纡销篆印。筝声恰度秋鸿阵。
蝶恋花::王安中::未帖宜春双彩胜。手点酥山，玉筋人争莹。节过日长心自准。迟留碧瓦看红影。楼外尖风吹鬓冷。一望平林，花相映。落粉筛云晴未定。朝酲只凭阑干醒。
一落索::王安中::梦破池塘杳杳。情随春草。尊前风味不胜清，赋白雪、幽兰调。秀句银钩争妙。
一落索::王安中::欲访瑶台蓬岛。烟云缥缈。清游却到凤皇池，听檀板、新声妙。天上除书催早。
木兰花・玉楼春::王安中::尧天雨露承新诏。珂马风生趋急召。玉符曾将虎牙军，金殿还升龙尾道。征西镇北功成早。
玉蝴蝶::王安中::御水毂纹风皱，画桥横处，沙路晴时。曲坞藏春，朱户翠竹参差。过墙花、娇无限思，笼槛柳、低不胜垂。海棠枝。为东君爱，未敢离披。迟迟。日华融丽，悠扬丝管，掩冉旌旗。喜入繁红，坐来开尽不须吹。听莺迁、还思上苑，约凤浴、应展新池。
水龙吟::王安中::魏台长乐坊西，画桥倒影烟堤远。东风与染，揉蓝春水，湾环清浅。浴鹭翘莎，戏鱼吹絮，落红漂卷。为游人盛踪，兰舟彩舫，飞轻棹、凌波面。乐事年来乍见。趁旌旗、谷莺娇啭。追随况有，疏帘珠袖，浓香绀。萧寺高亭，茂林斜照，且留芳宴。看韶华烂向，尊前放手，作梨花晚。
临江仙::王安中::六六云从龙戏月，天颜带笑尝新。年年回首建溪春。香甘先玉食，珍宠在枫宸。赐品暂醒歌里醉，延和行对台臣。宫瓯浮雪乳花匀。九重清昼永，宣坐议东巡。
小重山::王安中::重举金猊多炷香。仙方调绛雪，坐初尝。醉鬟娇捧不成行。颜如玉，玉碗共争光。飞盖莫催忙。歌檀临阅处，缓何妨。
小重山::王安中::椽烛乘珠清漏长。醉痕衫袖湿，有馀香。红牙双捧旋排行。将歌处，相向更催妆。明月映东墙。海棠花径密，迸流光。
江神子・江城子::王安中::荷花遮水水漫溪。柳底垂。乱蝉嘶。舍辔何妨，临水照征衣。一扇香风摇不尽，人念远，意凄迷。骑鲸仙子已相知。数归期。赋新诗。
徵招调中腔・徵招::王安中::红云茜雾笼金阙。圣运叶、星虹佳节。紫禁晓风馥天香，奏九韶、帝心悦。瑶阶万岁蟠桃结。
清平乐::王安中::花时微雨。未减春分数。占取帘疏花密处。把酒听歌金缕。斜风轻度浓香。闲情正与春长。向晚红灯入坐，尝新青杏催觞。
清平乐::王安中::花枝晚。过雨红珠转。欲共东君论缱绻。繁艳休将风卷。归来凝思闲窗。寒花莫□微觞。解慢不成幽梦，燕泥惊落雕梁。
安阳好・忆江南::王安中::安阳好，形胜魏西州。曼衍山河环故国，升平歌鼓沸高楼。和气镇飞浮。笼画陌，乔木几春秋。
安阳好・忆江南::王安中::安阳好，戟户府居雄。白昼锦衣清宴处，铁梁丹榭画图中。壁记旧三公。棠讼悄，池馆北园通。
安阳好・忆江南::王安中::安阳好，物外占天平。叠叠蓝烟岫色，淙淙鸣玉晚溪声。仙路驭风行。松路转，丹碧照飞甍。
安阳好・忆江南::王安中::安阳好，泮水盛儒宫。金字照碑光射斗，芸香书阁势凌空。肃肃采芹风。来劝学，乡衮首文翁。
安阳好・忆江南::王安中::安阳好，耆旧迹依然。醉白垂杨低掠水，延松高桧老参天。曾映两貂蝉。王谢族，兰玉秀当年。
安阳好・忆江南::王安中::安阳好，负郭相君园。绿野移春花自老，平泉醒酒石空存。月馆对风轩。人选胜，幽径破苔痕。
安阳好・忆江南::王安中::安阳好，曲水似山阴。咽咽清泉岩溜细，弯弯碧篆痕深。永昼坐披襟。红袖小，歌扇画泥金。
安阳好・忆江南::王安中::安阳好，□□又飞。拨垅旋栽花密密，著行重接柳依依。鸳瓦荡晴辉。池面渺，相望是荣归。
安阳好・忆江南::王安中::安阳好，千古邺台都。穗帐歌人春不见，金楼梦凤夜相呼。辇路旧萦纡。闲引望，漳水绕城隅。
破子清平乐・清平乐::王安中::烟云千里。一抹西山翠。碧瓦红楼山对起。楼下飞花流水。锦堂风月依然。
小重山::王安中::碧藕花风入袖香。涓涓清露，玉肌凉。折花无语傍横塘。随折处，一寸万丝长。还更擘莲房。莲心真个苦，似离肠。
虞美人::王安中::星郎才思生雕管。四海声名满。尊前新唱更新妍。况有玉人相劝、拚酡颜。芙蓉幕下同时客。年少那重得。且寻幽梦赋高唐。莫为浮名容易、却相妨。
虞美人::王安中::清商初入昭华。宫叶秋声满。草麻初罢月蝉娟。想见明朝喜色、动天颜。持杯满劝龙头客。荣遇时方得。词源三峡泻瞿塘。便是醉中宣去、也无妨。
虞美人::王安中::文昌郎自文无比。风露行千里。试寻天上使星看。却见锦衣白昼、过乡关。边城落照孤鸿外。联璧人相对。应吟红叶送清秋。向我旧题诗处、更重游。
卜算子::王安中::客舍两三花，并脸开清晓。一朵涓涓韵已高，一朵纤纤袅。谁与插斜红，拥髻争春好。此意遥知梦已传，月落前村悄。
一落索::王安中::塞柳未传春信。霜花侵鬓。送君西去指秦关，看日近、长安近。玉帐同时英俊。
临江仙::王安中::凤拨弦鸣夜永，直疑人在浔阳。轻云薄雾隔新妆。但闻儿女语，倏忽变轩昂。且看金泥花那面，指痕微印红桑。几多馀暖与真香。移船犹自可，卷箔又何妨。
浣溪沙::王安中::宫缬悭裁翡翠轻。文犀松串水晶明。风新样称娉婷。带笑缓摇春笋细，障羞斜映远山横。玉肌无汗暗香清。
卜算子::王安中::燕尾道冠儿，蝉翼生衫子。枕看书卧北窗，簟展潇湘水。团扇弄薰风，皓质添凉意。谁与文君作粉真，只此莲花是。
洞仙歌::王安中::深庭夜寂，但凉蟾如昼。鹊起高槐露华透。听曲楼玉管，吹彻伊州，金钏响，轧轧朱扉暗扣。迎人巧笑道，好个今宵，怎不相寻暂携手。见淡净晚妆残，对月偏宜，多情更、越饶纤瘦。早促分飞霎时休，便恰似阳台，梦云归後。
失调名::王安中::
点绛唇::王安中::岘首亭空，劝君休堕羊碑泪。宦游如寄。且伴山翁醉。说与鲛人，莫解江皋佩。将归思。晕红萦翠。细织回文字。
菩萨蛮::王安中::雨零花昼春杯举。举杯春昼花零雨。诗令酒行迟。迟行酒令诗。满斟犹换盏。盏换犹斟满。天转月光圆。圆光月转天。
菩萨蛮::王安中::绿笺长写新成曲。曲成新写长笺绿。豪句逞才高。高才逞句豪。美容歌皓齿。齿皓歌容美。香篆小花团。团花小篆香。
菩萨蛮::王安中::玉纤传酒浮香菊。菊香浮酒传纤玉。弦管沸欢筵。筵欢沸管弦。出帘珠袖蔌。蔌袖珠帘出。眉晕浅山低。低山浅晕眉。
菩萨蛮::王安中::浦烟迷处回莲步。步莲回处迷烟浦。罗绮媚横波。波横媚绮罗。细眉双拂翠。翠拂双眉细。歌意任情多。多情任意歌。
点绛唇::张继先::小小葫芦，生来不大身材矮。子儿在内。无口如何怪。藏得乾坤，此理谁人会。腰间带。臣今偏爱。胜挂金鱼袋。
忆桃源::张继先::长生之话口相传。求丹金液全。混成一物作神仙。丁宁说与贤。休咽气，莫胡言。岂知造化玄。
忆桃源::张继先::白云堆里采芙蓉。枝枝香艳浓。灵龟畔岸起祥风。楼高十二重。黄金殿，碧云笼。丹砂透顶红。
临江仙::张继先::莫怪精神都素淡，全谙千载松头。羽人幽意苦相投。殷勤争点写，展转动吟酬。况有咸阳兄弟事，教人闻见忘忧。我生曾是眷仙标。一从挥洒後，相继未能休。
临江仙::张继先::自古清真灵妙降，安妃来就杨君。因缘冥会异常伦。仙风聊设相，真道本无亲。惟有元规能访问，深将此意相闻。大家宜赏缀新文。免教尘世士，诮笑上天人。
临江仙::张继先::蠢动含灵天赋与，逍遥性分元均。莫生异见乱吾真。只今中有主，浑与化为人。那更徽词清彻底，轻埃欲染无因。惟应得此便凝神。百魔咸息战，六道永停轮。
沁园春::张继先::劫运将新，天书降恩，圣师命魔。正阴阳错忤，鬼神淆混，依凭城市，绵亘山河。杀气闭空，阴容夺昼，万姓罹殃日已多。青城上，见琉璃高座，忽起巍峨。群妖忿怒扬戈。竞奔走、攻山若舞梭。感神光一瞬，龙催虎陷，威音一动，电掣霆呵。立活化民，摄邪归正，生息熙熙享太和。风云静，见天连碧汉，月浸澄波。
沁园春::张继先::真一长存，太虚同体，妙门自开。既混元初判，两仪布景，复还根本，全籍灵台。浩气冲开，谷神滋化，渐觉神光空际来。幽绝处，听龙吟虎啸，蓦地风雷。奇哉。妙道难猜。鲜点化、愚迷成大材。试与君说破，分明状似，蚌含渊月，秋兔怀胎。壮志男儿，当年高士，莫把身心惹世埃。功成後，任身居紫府，名列仙阶。
沁园春::张继先::急急修行，细算人生，能有几时。任万般千种风流好，柰一朝身死，不免抛离。蓦地思量，死生事大，使我心如刀剑挥。难留住，那金乌箭疾，玉兔梭飞。早觉悟、莫教迟。我清净、谁能婚少妻。便假饶月里，娥见在，从他越国，有貌西施。此个风流，更无心恋，且放宽怀免是非。蓬莱路，仗三千行满，独跨鸾归。
沁园春::张继先::况有夷途，正透元关，众所共传。愿万魔披散，诸尘荡尽，琴心和雅，天性清圆。未信凡流，可回高步，留恋形声情更延。真消息，定如何唤醒，聊证言诠。虽由宿命因缘。达士何曾无慨然。算尽专为妙，闲多乐少，一成潇洒，永绝忧煎。影照澄潭，声流虚谷，业火消亡睹瑞莲。安平泰，看坚完如地，长久如天。
满庭芳::张继先::闲里工夫，无中妙用，切休拟议参详。龙降虎伏，真土自中黄。行动起居寝食，随缘度、莫动真阳。归根处，神凝脉住，玉界发天光。风高，鹏翼远，水深舟运，物理昭彰。但明心是道，专役天罡。信口呼神招鬼，和谷、不是颠狂。痴迷者，风霆在手，应用反乖张。
满庭芳::张继先::心境双清，古今同乐，胜缘休道无媒。天门高妙，应仗至人开。岂比寻常意绪，方寸地、不贮纤埃。仍须信，金坚石确，一志断无回。真元，真可爱，真师真友，且喜无猜。就中更脱洒，不顾形骸。可是正容而悟，凭真趣、改易凡胎。神明会，尘缨世网，莫共话由来。
满庭芳::张继先::调理三关，安和四体，静无忧扰相煎。太微冥契，元始语诸仙。玉宇重修妙典，西台□、南岳题篇。崇□好，身田在世，心向太清天。云边。曾降圣，金坛夜拜，高驾留连。论琼华灵液，形与神全。形体须凭妙气，神来舍、黄阙丹田。真精旨，明光辅相，天地保长年。
洞仙歌::张继先::孤峰绝顶，更无人能到。万里虚空没边徼。正秋高景静，雾扫云收，风露里，惟有月华高照。浮生纷过客，好天良夜，醉舞狂歌错昏晓。有谁知、一性圆满恒河，亘万古、光明不老。竞对月、论利与谈名，全不想驹阴，暗催年少。
渔家傲::张继先::草草开尊资一笑。微生病苦随缘了。友义交情如地厚。心相照。今人莫遣前人诮。灯火荧荧山悄悄。芝兰佳气松筠茂。得便盘桓尘世表。香初透。邻鸡且莫催清晓。
更漏子::张继先::固元精，收听视。物外身无此地。接子谬，季真非。无为翻有为。但心虚，教腹实。密与寥天为一。华阳洞，广寒宫。人人方寸中。
更漏子::张继先::是和非，双打过。免共相魔生火。谈有相，损顽空。斋居看望中。圣贤风，行处在。巧智争如休卖。诗与酒，且乘闲。随缘发笑颜。
更漏子::张继先::诵真经，期万过。未灭无明心火。宜回首，探真空。融怡淡漠中。自古人，何处在。谩记声名沽卖。抛尘累，养清闲。琼浆自驻颜。
瑶台月::张继先::天开景运。记建武中兴，炎刘重盛。明良际会，八表风调雨顺。任一时、岳降生申，正千载、河清诞圣。祥云拥，流霞映。飞仙拱，魁星炯。佳应是、师真毓瑞，人天交庆。蘅薇香满元宵景。耀天目、神光如镜。见龙章凤质，降伏群魔归正。禀玄元、立教开先，悟至道、心空神领。昌元嗣，明真镜。
喜迁莺::张继先::深源密坞，问牧竖樵童，俱迷方所。蓬纵横，龙蛇出没，玉峡搀空无路。不恋雁塔荣名，解守鱼渊寒素。这勤苦。但坚心自有，神灵呵护。猛悟。无回顾。一点虚明，万劫无今古。胎息根深，灵泉穴秘，静里运调阳火。莫问地久天长，管取收因结果。休轻负。把天谷真机，与君说破。
喜迁莺::张继先::情缠识缚，欢时人不悟，酒中真乐。纵欲招愆，迷心失行，却道为他狂药。须信醉舞狂歌，也有良知真觉。无倚泊。任暖气同流，三关三络。落魄。清闲客。醉乡深处，风月长酬酢。空花消亡，光明显露，人我自皆忘却。不问市酝村醪，尽可浅斟低酌。从鄙薄。竞口口谈醒，言言成错。
雪夜渔舟::张继先::晚风歇。谩自棹扁舟，顺流观雪。山耸瑶峰，林森玉树，高下尽无分别。性情澄彻。更没个、故人堪说。恍然身世，如居天上，水晶宫阙。万尘声影绝。透尘空无外，水天相接。浩气冲盈，真宫深厚，永夜不愁寒冽。愧怜鄙劣。
春从天上来::张继先::王土平平。正海息波澜，岳敛云烟。三景虚明，八表澄清，一月普照诸天。有流霞洞焕，映黍珠、徐下空玄。绝形言。见千真拱极，万气朝元。当时鹤鸣夜半，感真符宝篆，特地清传。碧湛龙文，红凝龟篆，绛衣舞鬣蹁跹。计功成果就，无真教、郭景飞仙。
风入松::张继先::深耕易耨寸田中。看真个英雄。夜来犹上星台望，全不厌、水绿云红。便是清交素友，频相视、笑晴空。玉阶瑶翠重重。带萱草葱葱。流霞尽饮何辞醉，更休数、尘里千锺。晓夜朝元去也，怎忍舍、大夫松。
摸鱼儿::张继先::甚山灵、斗奇夸巧，悬峰遥献形似。仓船炉灶无封闭，零落车罗机履。山临水。任瓮杵、辘轳厩架俱闲毁。床棺尘委。更乐隐棋休，料闲真隐，三教忘宾主。人都语，二十四岩佳致。来往溯流观指。目前景相纷虚幻，神仙家在何许。君莫取。这身世、山林朝市随缘遇。休论诡异。但总绝情缘，一空妍丑，觌面先寻你。
惜时芳・思归乐::张继先::虚心劲节争萧散。无冬夏、钩阑侧畔。霜风雪色沈沈晚。残不了、细枝纤干。情中意里尘沙恨。试与聆、弦歌急慢。
清平乐::张继先::天先天後。真土藏灵秀。妙用自然循火候。节节薰教透。不分龙麝檀沈。都能入鼻通心。待得烟消息住，浑身变见真金。
苏幕遮::张继先::先天生，後天久。道有真诠，谛听当时受。恰是迷天迷望斗。只恐微躯，薄幸随枯朽。
苏幕遮::张继先::抱孤琴，弹小操。独坐幽轩，尽日无人到。惟乐烟霞长啸傲。明月清风，今古长为道。识乾坤，知牝牡。懒共尘劳，汨汨争奔走。爱杀高眠消白昼。一任他家，玉兔金乌走。
西江月::张继先::蓬户横开岑寂，寒窗侧映清晖。竹风偷入五香帏。还有好音相惠。须信毫芒可入，明珠胎里忘机。宵征夜宴是和非。月府仙人无愧。
南乡子::张继先::无奈这群迷。味色声中若系羁。尽任改头兼换面，何悲。不染伊时不管伊。春去又秋兮。莫遣空逾十二时。好把自然真妙旨，修为。尘事萦仍道甚希。
南乡子::张继先::久不上春台。直待将身跨九垓。懒向人间深有谓，氛埃。难趁邪风伤圣胎。水栏映山斋。赏遍从容首自回。长谢故人书曲意，徽哉。赢得腰琴拂袂来。
望江南・忆江南::张继先::楸枰静，黑白两奁均。山水最宜情共乐，琴书赢得道相亲。一局一番新。松影里，轻度几回春。
望江南・忆江南::张继先::西源好，仙构占仙峰。一鹤性灵清我宇，万龙风雨乱霜空。高静太疏慵。天地乐，山水静流通。
望江南・忆江南::张继先::西源好，龙首虎头高。风雨每掀清宇宙，林峦长似涌波涛。吟咏有诗豪。成大乐，美称适相遭。
望江南・忆江南::张继先::西源好，岩馆凿松。五斗洞前斟玉，半酣窗外抚金杯。无累自悠哉。青翠色，玉竹自新栽。
望江南・忆江南::张继先::西源好，春日日初长。不看人间三月景，常思天上万花香。幽赏一时狂。歌笑也，空洞大歌章。
望江南・忆江南::张继先::西源好，迎夏洒炎风。红锦石边怜一派，老张岩上恋群峰。时得化龙筇。琴振玉，晓色倚梧桐。
望江南・忆江南::张继先::西源好，秋景道人怜。时至自然天气肃，夜凉犹喜月华圆。长啸碧崖颠。须信酒，难别咏歌边。
望江南・忆江南::张继先::西源好，冬日雪中松。携手石坛承爱景，静观天地入清宫。恰似大茅峰。襟袂冷，琴里意浓浓。
望江南・忆江南::张继先::西源好，幽径不成斜。山谷隐连无改色，池塘空静默无瑕。人钓水之涯。仙舫小，人欲盼君家。
望江南・忆江南::张继先::西源好，神洞自相求。傍水垦田流涧急，砍山开径小花浮。踪迹旧人留。忘万物，爽气白云收。
望江南・忆江南::张继先::西源好，人在水晶宫。长愿玉津名濯鼎，恰如龙井到天峰。的的好遗风。清彻底，岂忤李唐隆。
望江南・忆江南::张继先::西源好，雨霁敛红纱。碧水静摇招钓叟，绿苔寒迫起渔家。携驾会春茶。风浩浩，锦荫石屏华。
望江南・忆江南::张继先::西源好，还向观庭西。拚晚菊明方丈外，傍寒梅放六花飞。三鹤会同时。清净宇，处一贯无为。
减字木兰花::张继先::严寒冬月。前日阳生几降雪。松柏凌霄。森耸庭中叹後凋。昔人犹豫。身入山林深静处。今古同符。好趁笙歌且自娱。
江神子・江城子::张继先::彩云楼阁瑞烟平。雨初晴。月胧明。夜静天风，吹下步虚声。何处朝元归去晚，双凤小，五云轻。落花流水两关情。恨无凭。梦难成。
鹊桥仙::张继先::神清心妙，山长水远，有分何年瞻望。晴空一月彩云飞，又起我、无穷想像。一阳门径，九华恩露，惟愿分明指向。竹风频起紫微烟，似有意、许归吾党。
水调歌头::张继先::高真留妙诀，达士济群迷。心清行洁，天人凡圣尽皈依。不在搬精运气，不在飞罡蹑斗，心乱转狐疑。但要除邪妄，心地合神祗。悟真空，离世网，绝关机。养吾浩气，驱雷役电震天威。混合百神归一，一念通天彻地，方始了无为。叱咤生风雨，玩世挟明时。
度清霄::张继先::一更一点一更初。城门半掩行人疏。茅庵潇洒一事无。孤灯相对光清虚。蒲团安稳身不拘。跏趺大坐心如如。
度清霄::张继先::二更二点二更深。宫锺声绝夜沈沈。明月满天如写金。同光共影无昏沈。起来闲操无弦琴。声高调古惊人心。
度清霄::张继先::三更三点三更中。烟开雾敛静无风。月华迸入水晶宫。四方上下同一空。光明遍转华胥同。千古万古无初终。
度清霄::张继先::四更四点四更长。迎午迸鼠心不忙。丹炉伏火生新香。群阴剥尽回真阳。金娥木父欢相当。醍醐次进无停觞。
度清霄::张继先::五更五点五更残。青冥风露逼人寒。扶桑推出红银盘。城门依旧声尘喧。明暗二景交相转。生来死去纷易换。
度清霄::张继先::独自行兮独自坐。独自歌兮独自和。日日街头走一过。我不识吾谁识我。人间旦暮自四时。玄中消息不推移。
望江南・忆江南::张继先::秋夜事，月里竹亭亭。清籁与谁喧池水，微风遣我下檐楹。圆缺若为情。终南道，累寄笑歌声。
贺新郎::叶梦得::睡起啼莺语。掩青苔、房栊向晚，乱红无数。吹尽残花无人见，惟有垂杨自舞。渐暖霭、初回轻暑。宝扇重寻明月影，暗尘侵、尚有乘鸾女。惊旧恨，遽如许。江南梦断横江渚。浪黏天、葡萄涨绿，半空烟雨。无限楼前沧波意，谁采苹花寄取。但怅望、兰舟容与。万里云帆何时到，送孤鸿、目断千山阻。谁为我，唱金缕。
水调歌头::叶梦得::渺渺楚天阔，秋水去无穷。两淮不辨牛马，轻浪舞回风。独倚高台一笑，圉圉游鱼来往，还戏此波中。危栏对千里，落日照澄空。子非我，安知我，意真同。鹏飞鲲化何有，沧海漫冲融。堪笑溪遣老，白首直钩溪畔，岁晚忽衰翁。功业竟安在，徒自兆非熊。
水调歌头::叶梦得::霜降碧天静，秋事促西风。寒声隐地，初听中夜入梧桐。起瞰高城回望，寥落关河千里，一醉与君同。叠鼓闹清晓，飞骑引雕弓。岁将晚，客争笑，问衰翁。平生豪气安在，沈领为谁雄。何似当筵虎士，挥手弦声响处，双雁落遥空。老矣真堪愧，回首望云中。
水调歌头::叶梦得::江海渺千里，飘荡叹流年。等闲匹马相过，乘兴却け然。十载悲欢如梦，抚掌惊呼相语，往事尽飞烟。此会真难偶，此醉且留连。酒方半，谁轻使，动离弦。我歌未阕公去，明日复山川。空有高城危槛，缥缈当筵清唱，馀响落尊前。细雨黄花後，飞雁点遥天。
水调歌头::叶梦得::修眉扫遥碧，清镜走回流。堤外柳烟深浅，碧瓦起朱楼。分付平云千里，包卷骚人遗思，春色入帘钩。桃李尽无语，波影动兰舟。念谢公，平生志，在沧洲。登临漫怀风景，佳处每难酬。却叹从来贤士，如我与公多矣，名迹竟谁留。惟有尊前醉，何必问消忧。
水调歌头::叶梦得::今古几流转，身世两奔忙。那知一丘一壑，何处不堪藏。须信超然物外，容易扁舟相踵，分占水云乡。雅志真无负，来日故应长。问骐骥，空矫首，为谁昂。冥鸿天际，尘事分付一轻芒。认取骚人生此，但有轻蓬短楫，多制芰荷裳。一笑陶彭泽，千载贺知章。
水调歌头::叶梦得::河汉下平野，香雾卷西风。倚空千嶂横起，银阙正当中。常恨年年此夜，醉倒歌呼谁和，何事偶君同。莫恨岁华晚，容易感梧桐。揽清影，君试与，问天公。遥知玉斧初斫，重到广寒宫。付与孤光千里，不遣微云点缀，为我洗长空。老去狂犹在，应未笑衰翁。
水调歌头::叶梦得::秋色渐将晚，霜信报黄花。小窗低户深映，微路绕斜。为问山翁何事，坐看流年轻度，拚却鬓双华。徙倚望沧海，天净水明霞。念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。
八声甘州::叶梦得::故都迷岸草，望长淮、依然绕孤城。想乌衣年少，芝兰秀发，戈戟云横。坐看骄兵南渡，沸浪骇奔鲸。转盼东流水，一顾功成。千载八公山下，尚断崖草木，遥拥峥嵘。漫云涛吞吐，无处问豪英。
八声甘州::叶梦得::又新正过了，问东风、消息几时来。笑春工多思，留连底事，犹未轻回。应为瑶刀裁翦，容易惜花开。试向湖边望，几处寒梅。好是绿莎新径，剩安排芳意，特地重栽。便从今追赏，莫遣暂停杯。
八声甘州::叶梦得::问浮家泛宅，自玄真、去後有谁来。漫烟波千顷，云峰倒影，空翠成堆。可是溪山无主，佳处却徘徊。暮雨卷晴野，落照天开。老去馀生江海，伴远公香火，犹有宗雷。便何妨元亮，携酒间相陪。
八声甘州::叶梦得::寄知还倦鸟，对飞云、无心两难齐。漫飘然欲去，悠然且止，依旧山西。十亩荒园未遍，趁雨却锄犁。敢忘邻翁约，有酒同携。况是岩前新创，带小轩横绝，松桂成蹊。试凭高东望，云海与天低。
念奴娇::叶梦得::故山渐近，念渊明归意，け然论谁。归去来兮秋已老，松菊三径犹存。稚子欢迎，飘飘风袂，依约旧衡门。琴书萧散，更欣有酒盈尊。惆怅萍梗无根，天涯行已遍，空负田园。去矣何之窗户小，容膝聊倚南轩。倦鸟知还，晚云遥映，山气欲黄昏。此还真意，故应欲辨忘言。
念奴娇::叶梦得::洞庭波冷，望冰轮初转，沧海沈沈。万顷孤光云阵卷，长笛吹破层阴。汹涌三江，银涛无际，遥带五湖深。酒阑歌罢，至今鼍怒龙吟。回首江海平生，漂流容易散，佳期难寻。缥缈高城风露爽，独倚危栏重临。醉倒清尊，娥应笑，犹有向来心。广寒宫殿，为予聊借琼林。
念奴娇::叶梦得::云峰横起，障吴关三面，真成尤物。倒卷回潮目尽处，秋水黏天无壁。绿鬓人归，如今虽在，空有千茎雪。追寻如梦，满馀诗句犹杰。闻道尊酒登临，孙郎终古恨，长歌时发。万里云屯瓜步晚，落日旌旗明灭。鼓吹风高，画船遥想，一笑吞穷发。当时曾照，更谁重问山月。
满庭芳::叶梦得::麦陇如云，清风吹破，夜来疏雨才晴。满川烟草，残照落微明。缥渺危栏曲槛，遥天尽、日脚初平。青林外，参差暝霭，萦带远山横。孤城。春雨过，绿阴是处，时有莺声。问落絮游丝，毕竟何成。信步苍苔绕遍，真堪付、闲客闲行。微吟罢，重回皓首，江海渺遗情。
满庭芳::叶梦得::枫落吴江，扁舟摇荡，暮山斜照催晴。此心长在，秋水共澄明。底事经年易判，惊遗恨、悄悄难平。临风处，佳人万里，霜笛与谁横。长城。谁敢犯，知君五字，元有诗声。笑茅舍何时，归计真成。绿鬓朱颜老尽，柴车在、行即终行。聊相待，狂歌醉舞，虽老未忘情。
满庭芳::叶梦得::一曲离歌，烟村人去，马头微雪新晴。隔年光景，回首近清明。断送残花又老，春波净、湖水初平。谁重到，雕阑尽日，遥想画桥横。高城。凝望久，何人为我，重唱馀声。问桃李如今，几处阴成。老去从游似梦，尊前事、空有经行。犹能记，殷勤寄语，多谢故人情。
满江红::叶梦得::一朵黄花，先催报、秋归消息。满芳枝凝露，为谁装饰。便向尊前拚醉倒，古今同是东篱侧。问何须、特地赋归来，抛彭泽。回首去，年时节。开口笑，真难得。史君今郡更，自成行客。霜鬓不辞重插满，他年此会何人忆。记多情、曾伴小阑干，亲攀摘。
满江红::叶梦得::雪後郊原，烟林静、梅花初坼。春欲半，犹自探春消息。一眼平芜看不尽，夜来小雨催新碧。笑去年、携酒折花人，花应识。兰舟漾，城南陌。云影淡，天容窄。绕风漪十顷，暖浮晴色。恰似槎头收钓处，坐中仍有江南客。问何如、雨桨下苕溪，吞云泽。
应天长::叶梦得::松陵秋已老，正柳岸田家，酒醅初熟。鲈脍莼羹，万里水天相续。扁舟凌浩渺，寄一叶、暮涛吞沃。青箬笠，西塞山前，自翻新曲。来往未应足。便细雨斜风，有谁拘束。陶写中年，何待更须丝竹。
定风波::叶梦得::破萼初惊一点红。又看青子映帘栊。冰雪肌肤谁复见。清浅。尚馀疏影照晴空。惆怅年年桃李伴。肠断。只应芳信负东风。待得微黄春亦暮。
定风波::叶梦得::渺渺空波下夕阳。睡痕初破水风凉。过雨归云留不住。何处。远村烟树半微茫。莫笑经年人老矣。归计。得迟留处也何妨。老子兴来殊不浅。
定风波::叶梦得::千步长虹跨碧流。两山浮影转螭头。付与诗人都总领。风景。更逢仙客下瀛洲。袅袅凉风吹汗漫。平岸。遥空新卷绛河收。却怪娥真好事。
定风波::叶梦得::斜汉初看素月流。坐惊金饼出云头。华发萧然吹素领。光景。何妨分付属沧洲。莫待霜花飘烂漫。苹岸。更凭佳句尽拘收。解与破除消万事。
江城子::叶梦得::碧潭浮影蘸红旗。日初迟。漾晴漪。我欲寻芳，先遣报春知。尽放百花连夜发，休更待，晓风吹。满携尊酒弄繁枝。与佳期。伴群嬉。
江城子::叶梦得::翩迁飞舞半空来。晓风催。巧萦回。野旷天遥，回望兴悠哉。欲问玉京知远近，试携手，上高台。云涛无际卷崔嵬。敛浮埃。照琼瑰。
江城子::叶梦得::芙蓉开过雨初晴。曲池平。画桥横。耿耿银河，遥下蘸空明。一舸吴松归未得，聊共住，小蓬瀛。问君何事引前旌。趣归程。背高城。
江城子::叶梦得::生涯何有但青山。小溪湾。转潺。投老归来，终寄此山间。茅舍半风雨横，荒径晚，乱榛菅。强扶衰病上巅。水云闲。伴跻攀。
江城子::叶梦得::甘泉祠殿汉离宫。五云中。渺难穷。永漏通宵，壶矢转金铜。曾从钧天知帝所，孤鹤老，寄辽东。强扶衰病步龙锺。雪花。打窗风。
江城子::叶梦得::银涛无际卷蓬瀛。落霞明。暮云平。曾见青鸾、紫凤下层城。二十五弦弹不尽，空感慨，惜馀情。苍梧烟水断归程。卷霓旌。为谁迎。
竹马儿::叶梦得::与君记，平山堂前细柳，几回同挽。又征帆夜落，危槛依旧，遥临云。自笑来往匆匆，朱颜渐改，故人俱远。横笛想遗声，但寒松千丈，倾崖苍藓。世事终何已，田阴纵在，岁阴仍晚。稽康老来尤懒。只要莼羹菰饭。
浣溪沙::叶梦得::小雨初回昨夜凉。绕篱新菊已催黄。碧空无际卷苍茫。千里断鸿供远目，十年芳草挂愁肠。缓歌聊与送瑶觞。
浣溪沙::叶梦得::睡粉轻消露脸新。醉红初破玉肌匀。尊前留得两州春。剩挽雕盘醉帽，重催飞骑走红尘。十年兰笑骚人。
浣溪沙::叶梦得::荷叶荷花水底天。玉壶冰酒酿新泉。一欢聊复记他年。我亦故山归去客，与君分手暂流连。佳人休唱好因缘。
浣溪沙::叶梦得::休笑山翁不住山。二年偷向此中闲。归来赢得鬓毛斑。瓮底新醅供酩酊，城头曲槛俯淙潺。山翁老去此山间。
浣溪沙::叶梦得::绛蜡烧残夜未分。宝筝声缓拍初匀。斗枢光照坐生春。便恐赐环归衮绣，莫辞挥翰落烟云。凤城西去断离魂。
浣溪沙::叶梦得::绿野歌欢喜见分。骤惊和气晓来匀。妙歌谁敢和阳春。梅蕊旧年迎腊雪，月华今夜破寒云。独醒争笑楚人魂。
浣溪沙::叶梦得::物外光阴不属春。且留风景伴佳辰。醉归谁管断肠人。柳絮尚飘庭下雪，梨花空作梦中云。竹间篱落水边门。
浣溪沙::叶梦得::千古风流咏白苹。二年歌笑拥朱轮。翩翩却忆上林春。剑履便应陪北阙，裤襦那更假西人。玉堂金殿要词臣。
永遇乐::叶梦得::苹芷芳州，故人回首，云海何处。五亩荒田，殷勤问我，归计真成否。洞庭波冷，秋风袅袅，木叶乱随风舞。记扁舟、横斜载月，目极暮涛烟渚。传声试问，垂虹千顷，兰棹有谁重驻。雪溅雷翻，潮头过後，帆影前浦。此中高兴，何人解道，天也未应轻付。且留取、千锺痛饮，与君共赋。
永遇乐::叶梦得::天末山横，半空箫鼓，楼观高起。指点栽成，东风满院，总是新桃李。纶巾羽扇，一尊饮罢，目送断鸿千里。揽清歌、馀音不断，缥缈尚萦流水。年来自笑无情，何事犹有，多情遗思。绿鬓朱颜，匆匆拚了，却记花前醉。明年春到，重寻幽梦，应在乱莺声里。拍阑干、斜阳转处，有谁共倚。
临江仙::叶梦得::闻道今年春信早，梅花不怕馀寒。凭君先向近南看。香苞开遍未。莫待北枝残。肠断陇头他日恨，江南几驿征鞍。一杯聊与尽馀欢。风情何似我，老去未应阑。
临江仙::叶梦得::梦里江南浑不记，祗君幽户难忘。夜来急雪绕东堂。竹窗松径里，何处问归航。瓮底新醅应已熟，一尊知与谁尝。会须雄笔卷苍茫。雪涛声隐户，琼玉照颓墙。
临江仙::叶梦得::不见跳鱼翻曲港，湖边特地经过。萧萧疏雨乱风荷。微云吹散，凉月坠平波。白酒一杯还径醉，归来散发婆娑。无人能唱采莲歌。小轩枕，檐影挂星河。
临江仙::叶梦得::碧瓦新霜侵晓梦，黄花已过清秋。风帆何处挂扁舟。故人归欲尽，残日更回头。乐圃桥边烦借问，有人高卧江楼。寄声聊为诉离忧。桂丛应已老，何事久淹留。
临江仙::叶梦得::闻道安车来过我，百花未敢飘零。疾催弦管送杯行。五朝瞻旧老，挥麈听风生。凤诏远从天上落，高堂燕喜初醒。莫言白发减风情。此时谁得似，饮罢却精明。
临江仙::叶梦得::三月莺花都过了，晓来雪片犹零。嵩阳居士记行行。西湖初水满，遥想纹生。欲为海棠传信息，如今底事长醒。不应高卧顿忘情。留春春不住，老眼若为明。
临江仙::叶梦得::唱彻阳关分别袂，佳人粉泪空零。请君重作醉歌行。一欢须痛饮，回首念平生。却怪老来风味减，半酣易逐愁醒。因花那更赋闲情。鬓毛今尔耳，空笑老渊明。
临江仙::叶梦得::潋滟湖光供一笑，未须醉日论千。将军曾记旧临边。野塘新水漫，烟岸藕如船。却怪情多春又老，回肠易逐愁煎。何如旌旆郁相连。凯歌归玉帐，锦帽碧油前。
临江仙::叶梦得::学士园林人不到，传声欲问江梅。曲阑清浅小池台。已知春意近，为我著诗催。急管行觞围舞袖，故人坐上三台。此欢此宴固难陪。不辞同二老，倒载习池回。
临江仙::叶梦得::不与群芳争绝艳，化工自许寒梅。一枝临晚照歌台。眼明浑未见，弦管莫惊催。记取刘郎归去路，千里应话天台。酒阑不惜更重陪。夜寒衣袂薄，犹有暗香回。
临江仙::叶梦得::三日疾风吹浩荡，绿芜未遍平沙。约回残影射明霞。水光遥泛坐，烟柳卧斜。霜鬓不堪春点检，留连又见芳华。一枝重插去年花。此身江海梦，何处定吾家。
临江仙::叶梦得::自笑天涯无定准，飘然到处迟留。兴阑却上五湖舟。鲈莼新有味，碧树已惊秋。台上微凉初过雨，一尊聊记同游。寄声时为到沧洲。遥知枕处，万壑看交流。
临江仙::叶梦得::山半飞泉鸣玉佩，回波倒卷粼粼。解巾聊濯十年尘。青山应却怪，此段久无人。行乐应须贤太守，风光过眼逡巡。不辞常作坐中宾。只愁花解笑，衰鬓不宜春。
临江仙::叶梦得::手种千株桃李树，参差半已成阴。主人何事马。二年江海路，空负种花心。试问中间安小槛，此还长要追寻。却惊摇落动悲吟。春归知早晚，为我变层林。
临江仙::叶梦得::绝顶参差千嶂列，不知空水相浮。下临湖海见三州。落霞横暮景，为客小迟留。卷尽微云天更阔，此行不负清秋。忽惊河汉近人流。青霄元有路，一笑倚琼楼。
临江仙::叶梦得::一醉三年那易得，应须大白同浮。已知绝景是吾州。娥仍有意，更肯为人留。万籁无声遥夜永，人间未识高秋。从来我客尽风流。故知怜老子，尤胜在南楼。
临江仙::叶梦得::卷地惊风吹雨去，却看香雾轻浮。遥知清影遍南州。万峰横玉立，谁为此山留。邂逅一欢须共惜，年年长记今秋。平生江海恨飘流。元龙真老懒，无意卧高楼。
临江仙::叶梦得::一醉年年今夜月，酒船聊更同浮。恨无羯鼓打梁州。遗声犹好在，风景一时留。老去狂歌君勿笑，已拚双鬓成秋。会须击节溯中流。一声云外笛，惊看水明楼。
临江仙::叶梦得::草草一年真过梦，此生不恨萍浮。且令从事到青州。已能从辟谷，那更话封留。好月尚寻当日约，故人何啻三秋。援琴欲写竹间流。此声谁解听，空上仲宣楼。
虞美人::叶梦得::落花已作风前舞。又送黄昏雨。晓来庭院半残红。惟有游丝千丈、晴空。殷勤花下同携手。更尽杯中酒。美人不用敛蛾眉。我亦多情、无奈酒阑时。
虞美人::叶梦得::翻翻翠叶梧桐老。雨後凉生早。葛巾藜杖正关情。莫遣繁蝉、容易作秋声。遥空不尽青天去。一抹残霞暮。病馀无力厌跻攀。为寄曲阑幽意、到西山。
虞美人::叶梦得::一声催春晚。芳草连空远。年年馀恨怨残红。可是无情、容易爱随风。茂林修竹山阴道。千载谁重到。半湖流水夕阳前。犹有一觞一咏、似当年。
虞美人::叶梦得::东风一夜催春到。杨柳朝来好。莫辞尊酒重携持。老去情怀、能有几人知。凤台园里新诗伴。不用相追唤。一声清唱落琼卮。千顷西风烟浪、晚云迟。
虞美人::叶梦得::数声微雨风惊晓。烛影猗残照。客愁不奈五更寒。明日梨花开尽、有谁看。追寻犹记清明近。为向花前问。东风正使解欺侬。不道花应有恨、也匆匆。
虞美人::叶梦得::平波涨绿春堤满。渡口人归晚。短篷轻楫费追寻。始信十年归梦、是如今。故人回望高阳里。遥想车连骑。尊前点检旧年春。应有海棠、犹记插花人。
虞美人::叶梦得::绿阴初过黄梅雨。隔叶闻莺语。睡馀谁遣夕阳斜。时有微凉风动、入窗纱。天涯走遍终何有。白发空搔首。未须锦瑟怨年华。为寄一声长笛、怨梅花。
虞美人::叶梦得::梅花落尽桃花小。春事馀多少。新亭风景尚依然。白发故人相遇、且留连。家山应在层林外。怅望花前醉。半天烟雾尚连空。换取扁舟归去、与君同。
减字木兰花::叶梦得::黄花渐老。秋色欲归还草草。花下前期。花老空歌鹊踏枝。狂酲易醒。不似旧时长酩酊。玉簟新凉。数尽更筹夜更长。
减字木兰花::叶梦得::前村夜半。每为江梅肠欲断。浅紫深红。谁信漫天雪里逢。醉头扶起。宿酒阑干犹困倚。便莫催残。明日东风为扫看。
减字木兰花::叶梦得::粉消妆半。一曲阳春歌始断。便觉香红。十倍光华昔未逢。杨花吹起。犹自风前相枕倚。莫恨春残。留取新诗子细看。
木兰花・玉楼春::叶梦得::花残却是春留恋。几日馀香吹酒面。湿烟不隔柳条青，小雨池塘初有燕。波光纵使明如练。
点绛唇::叶梦得::高柳萧萧，睡馀已觉西风劲。小窗人静。淅沥生秋听。底事多情，欲与流年竞。残云瞑。坠巾慵整。独立芝兰径。
点绛唇::叶梦得::缥缈危亭，笑谈独在千峰上。与谁同赏。万里横烟浪。老去情怀，犹作天涯想。空惆怅。少年豪放。莫学衰翁样。
点绛唇::叶梦得::山上飞泉，漫流山下知何处。乱云无数。留得幽人住。深闭柴门，听尽空檐雨。秋还暮。小窗低户。惟有寒蛩语。
鹧鸪天::叶梦得::不怕微霜点玉肌。恨无流水照冰姿。与君著意从头看，初见今年第一枝。人醉後，雪消时。江南春色寄来迟。使君本是花前客，莫怪殷勤为赋诗。
鹧鸪天::叶梦得::夹路行歌尽落梅。篆烟香细袅寒灰。云移碧海三山近，月破中天九陌开。追乐事，惜多才。车声遥听走晴雷。十年梦断钧天奏，犹记流霞醉後杯。
鹧鸪天::叶梦得::小雨初收报夕阳。归云欲渡转横塘。空回雨盖翻新影，不见琼肌洗暗香。追落景，弄微凉。尚馀残泪空床。只应自有东风恨，长遣啼痕破晚妆。
鹧鸪天::叶梦得::晓日初开露未。夕烟轻散雨还微。暗摇绿雾游戏，斜映红云属玉飞。情脉脉，恨依依。沙边空见棹船归。何人解舞新声曲，一试纤腰六尺围。
鹧鸪天::叶梦得::兰空悲楚客秋。旌旗谁见使君游。凌云不隔三山路，破浪聊凭万里舟。公欲去，尚能留。杯行到手未宜休。新诗无物堪伦比，愿探珊瑚出宝钩。
鹧鸪天::叶梦得::天末残霞卷暮红。波间时见没凫翁。斜风细雨家何在，老矣生涯尽个中。惟此意，与公同。未须持酒祝牛宫。旁人不解轻蓑意，犹说黄金宝带重。
鹧鸪天::叶梦得::一曲青山映小池。绿荷阴尽雨离披。何人解识秋堪美，莫为悲秋浪赋诗。携浊酒，绕东篱。菊残犹有傲霜枝。一年好景君须记，正是橙黄橘绿时。
水龙吟::叶梦得::对花常欲留春，恨春故遣花飞早。晓来雨过，绿阴新处，几番芳草。一片飘时，已知消减，满庭谁扫。料多情也似，愁人易感，先催趁、朱颜老。犹有清明未过，但狂风、匆匆难保。酒醒梦断，年年此恨，不禁相恼。只恐春应，暗留芳信，与花争好。有姚黄一朵，殷勤付与，送金杯倒。
水龙吟::叶梦得::舵楼横笛孤吹，暮云散尽天如水。人间底事，忽惊飞堕，冰壶千里。玉树风清，漫披遥卷，与空无际。料嫦娥此夜，殷勤偏照，知人在、千山里。常恨孤光易转，仗多情、使君料理。一杯起舞，曲终须寄，狂歌重倚。为问飘流，几逢清影，有谁同记。但尊中有酒，长追旧事，拚年年醉。
千秋岁::叶梦得::晓烟溪畔。曾记东风面。化工更与重裁翦。额黄明艳粉，不共妖红软。凝露脸。多情正似当时见。谁相沧波岸。特地移闲馆。情一缕，愁千点。烦君搜妙语，为我催清宴。须细看。粉粉乱蕊空凡艳。
千秋岁::叶梦得::雨声萧瑟，初到梧桐响。人不寐，秋声爽。低檐灯暗淡，画幕风来往。谁共赏。依稀记得船篷上。拍岸浮轻浪。水阔菰蒲长。相别浦，收横纲。绿蓑冲瞑□，艇子摇双桨。君莫忘。此情犹是当时唱。
蓦山溪::叶梦得::一年春事，常恨风和雨。趁取未残时，醉花前、春应相许。山公倒载，日暮习池回，问东风，春知否，莫道空归去。满城歌吹，也似春和豫。争笑使君狂，占风光、不教飞絮。明朝酒醒，满地落残红，唱新词，追好景，犹有君收聚。
清平乐::叶梦得::水空相映。淡碧涵千顷。素练不收寒玉镜。□落阶无影。纤纤与捧金杯。暗香逐舞徘徊。雪尽玉容开遍，东风不管寒梅。
雨中花慢::叶梦得::痛饮狂歌，百计强留，风光无奈春归。春去也，应知相赏，未忍相违。卷地风惊，争催春暮雨，顿回寒威。对黄昏萧瑟，冰肤洗尽，犹覆霞衣。多情断了，为花狂恼，故飘万点霏微。低粉面、妆台酒散，泪颗频挥。
南乡子::叶梦得::浅碧蘸鳞鳞。照眼全无一点尘。百草千花都过了，初新。翠竹高槐不占春。歌啸堕纶巾。午醉醒来尚欠伸。待得月明归去也，青苹。更有凉风解送人。
南乡子::叶梦得::小院雨新晴。初听黄鹂第一声。满地绿阴人不到，盈盈。一点孤花尚有情。却傍水边行。叶底跳鱼浪自惊。日暮小舟何处去，斜横。冲破波痕久未平。
南乡子::叶梦得::山畔小池台。曾记幽人著意栽。乱石参差春至晚，徘徊。素景冲寒却自开。绝绝照琼瑰。孤负芳心巧翦裁。应恐练裙惊缟夜，残杯。且放疏枝待我来。
卜算子::叶梦得::新月挂林梢，暗水鸣枯沼。时见疏星落画檐，几点流萤小。归意已无多，故作连环绕。欲寄新声问采菱，水阔烟波渺。
卜算子::叶梦得::晓雨洗新妆，艳艳惊衰眼。不趁东风取次开，待得清霜晚。曲港照回流，影乱微波浅。作态低昂好自持，水阔烟波远。
菩萨蛮::叶梦得::平波不尽蒹葭远。清霜半落沙痕浅。烟树晚微茫。孤鸿下夕阳。梅花消息近。试向南枝问。记得水边春。江南别後人。
蝶恋花::叶梦得::薄雪消时春已半。踏遍苍苔，手挽花枝看。一缕游丝牵不断。多情更觉蜂儿乱。尽日平波回远岸。倒影浮光，却记冰初泮。酒力无多吹易散。馀寒向晚风惊幔。
醉蓬莱::叶梦得::问东风何事，断送残红，便拚归去。牢落征途，笑行人羁旅。一曲阳关，断云残霭，做渭城朝雨。欲寄离愁，绿阴千啭，黄鹂空语。遥想湖边，浪摇空翠，弦管风高，乱花飞絮。曲水流觞，有山公行处。
南歌子::叶梦得::雨惜山容敛，云矜棹影开。忽看霁色射林隈。为问湖亭清影、为谁来。尽洗归时路，重倾醉後杯。未应霜雪遽相催。留得佳期犹在、共徘徊。
采桑子::叶梦得::山蹊小路归来晚，暮雪缤纷。尊酒殷勤。邂逅相从只有君。全家住处无人到，元在重云。此景谁分。万玉参差更作群。
南歌子::叶梦得::麦陇深初转，桃溪曲渐成。绿槐重叠午阴清。更有榴花一朵、照人明。画栋清微暑，疏帘入晚晴。请君坐待纹平。看取红幢翠盖、引前旌。
菩萨蛮::叶梦得::经年不踏斜桥路。青山试问谁为主。密叶转回风。寒泉落半空。此间无限兴。可便荒三径。明日下扁舟。沧波莫浪游。
好事近::赵士::雪里晓寒浓，已见蜡梅初折。应是月娥仙挂，与娇魂香魄。玉人挨鬓一枝斜，不忍更多摘。酒面暗沈疏影，照鹅儿颜色。
好事近::赵士::萧洒点疏从，浑似蜜房雕刻。不爱艳妆浓粉，借娇黄一拂。有情常恁早相逢，须信做尤物。已是恼人风韵，更芝兰香骨。
好事近::赵士::造化有深功，缀就梢头黄蜡。剪刻翻成新样，与江梅殊别。半开微露紫檀心，萧洒对风月。素手偏宜折取，向乌云斜插。
好事近::赵士::剪蜡缀寒条，标韵自然奇绝。不待陇头春信，喜一枝先折。寿阳妆鉴晓初开，残若飞雪。何似嫩黄新蕊，映眉心娇月。
锦缠绊・锦缠道::江衍::屈曲新堤，占断满村佳气。画檐两行连云际。乱山叠翠水回还，岸边楼阁，金碧遥相倚。柳阴低，艳映花光美。
蓦山溪::周铢::松陵江上，极目烟波缈。天际接沧溟，到如今、东流未了。吴樯越橹，都是利名人，空扰扰，知多少，只见朱颜老。故园应是，绿遍池塘草。家住十洲西，算随分、生涯自好。渔蓑清贵，休羡谢三郎，红蕖月，白苹风，何似长安道。
眼儿媚::王赏::凌寒低亚出墙枝。孤瘦雪霜姿。岁华已晚，暗香幽艳，自与时违。化工放出江头路，沙水冷相宜。东风自此，别开红紫，是处芳菲。
水调歌头::李光::元亮赋归去，富贵比浮云。常於闹里，端的认得主和宾。肯羡当年轩冕，时引壶觞独酌，一笑落冠巾。园圃日成趣，桃李几番春。挹清风，追往躅，事如新。遗编讽咏，敛衽千载友斯人。君爱谪仙风调，我恨楼船迫胁，终污永王。何似北窗下，寂寞可栖神。
水调歌头::李光::兵器暗吴楚，江汉久凄凉。当年俊杰安在，酌酒酹严光。南顾豺狼吞噬，北望中原板荡，矫首讯穹苍。归去谢宾友，客路饱风霜。闭柴扉，窥千载，考三皇。兰亭胜处，依旧流水绕修篁。傍有湖光千顷，时泛扁舟一叶，啸傲水云乡。寄语骑鲸客，何事返南荒。
水调歌头::李光::自笑客行久，新火起新烟。园林春半风暖，花落柳飞绵。坐想稽山佳处，贺老门前湖水，侧钓鱼船。何事成淹泊，流转海南边。水中影，镜中像，慢流连。此心未住，赢得忧患苦相缠。行尽荒烟蛮瘴，深入维那境界，参透祖师禅。宴坐超三际，萧洒任吾年。
水调歌头::李光::独步长桥上，今夕是中秋。群黎怪我何事，流转古儋州。风定潮平如练，云散月明如昼，孤兴在扁舟。笑尽一杯酒，水调杂蛮讴。少年场，金兰契，尽白头。相望万里，悲我已是十年流。晚遇玉霄仙子，授我王屋奇书，归路指蓬邱。不用乘风御，八极可神游。
南歌子::李光::佳节多离恨，难逢笑口开。使君携客上层台。不用篱边凝望、白衣来。且看花经眼，休辞酒满杯。玉人低唱管弦催。归去琐窗无梦、月徘徊。
南歌子::李光::南圃秋香过，东篱菊未英。蓼花无数满寒汀。中有一枝纤软、吐微馨。被冷沈烟细，灯青梦水成。皎如月明入窗棂。天女维摩相对、两忘情。
临江仙::李光::画栋朱楼凌缥缈，全家住在层城。中秋风露助凄清。香凝燕寝，遮莫下帘旌。佳节喜逢今夕月，後房重按新声。娥端解妒娉婷。微云点缀，不放十分明。
减字木兰花::李光::芳心一点。瘴雾难侵尘不染。冷澹谁看。月转霜林怯夜寒。一枝孤静。梦破小窗曾记省。烛影参差。脉脉还如背立时。
念奴娇::李光::榕林叶暗，见一枝独放，霜华争白。写我精神惟赖有，萧洒西湖词客。玉骨清羸，冰容冷落，似恨关山隔。蛮烟侵妒，未应减动肌雪。幽梦时绕芳枝，夜寒谁见我，身为蝴蝶。抱蕊窥丛惊睡觉，窗影横斜和月。谢馆池边，松风亭下，忍使香消歇。多情饶恨，算应天解磨折。
汉宫春::李光::危阁临流，渺沧波万顷，涌出冰轮。星河澹澹，天衢迥绝纤尘。琼楼玉馆，遍人间、水月精神。□□□，清江瘴海，乘流处处分身。邦侯盛集佳宾。有香风缥缈，和气氤氲。华灯耀添绮席，笑语烘春。
鹧鸪天::李光::踏舞贪看赤脚娘。送春春去莫悲伤。飞花逐水归何处，落絮沾泥不解狂。都是醉，任飞扬。百年三万六千场。使君亲按新歌舞，魂梦相逢笑楚襄。
武陵春::李光::漠漠春阴人似雾，那用绣帘垂。不道持杯是阿谁。须拚倒金。人世浑知天上月，离合比盈亏。
渔家傲::李光::海外无寒花发早。一枝不忍簪风帽。归插净瓶花转好。维摩老。年来却被花枝恼。忽忆故乡花满道。狂歌痛饮俱年少。桃坞花开如野烧，都醉倒。花深往往眠芳草。
水调歌头::李光::晚渡呼舟急，寒日正苍茫。西兴浦口云树，真个是吾乡。闻□蜗庐好在，小圃犹存松菊，三径未全荒。收拾桑榆景，蓑笠换金章。珥金貂，拥珠履，在岩廊。回头万事何有，一枕梦黄粮。十载人间忧患，赢得萧萧华发，清镜照星霜。醉倒休扶我，身世永相忘。
雨中花慢::张生1::事往人离，还似暮峡归云，陇上流泉。奈强分圆镜，枉断哀弦。常记酒阑歌畔，难忘月底花前。旧携手处，层楼朱户，触目依然。从来惯向，绣帏罗帐，镇效比翼纹鸳。谁念我、而今清夜，常是孤眠。
向湖边::江纬::退处相关，幽栖林薮，舍宇第须茅盖。翠清泉，启轩窗遥对。遇等闲、邻里过从，亲朋临顾，草草便成幽会。策杖携壶，向湖边柳外。旋买溪鱼，便斫银丝脍。谁复欲痛饮，如长鲸吞海。共惜醺酣，恐欢娱难再。矧清风明月非钱买。
卜算子::美奴::送我出东门，乍别长安道。两岸垂杨锁暮烟，正是秋光老。一曲古阳关，莫惜金尊倒。君向潇湘我向秦，鱼雁何时到。
如梦令::美奴::日暮马嘶人去。船逐清波东注。後夜最高楼，还肯思量人否。无绪。无绪。生怕黄昏疏雨。
人娇::张扩::深院海棠，谁倩春工染就。映窗户、烂如锦绣。东君何意，便风狂雨骤。堪恨处，一枝未曾到手。今日乍晴，匆匆命酒。犹及见、胭脂半透。
人娇::张扩::多少胭脂，匀成点就。千枝乱、攒红堆绣。花无长好，更光阴去骤。对景忆良朋，故应招手。曾记年时，花间把酒。枉淋浪、春衫湿透。
菩萨蛮::赵子崧::锦如花色春残饮。饮残春色花如锦。楼上正人愁。愁人正上楼。晏天横阵雁。雁阵横天晏。思远寄情词。词情寄远思。
菩萨蛮::赵子崧::雨荷惊起双飞鹭。鹭飞双起惊荷雨。浓醉一轩风。风轩一醉浓。午阴清散暑。暑散清阴午。斜日转窗纱。纱窗转日斜。
菩萨蛮::赵子崧::断鸿归处飞云乱。乱云飞处归鸿断。风弄叶翻红。红翻叶弄风。柳残凋院後。後院凋残柳。楼外水云秋。秋云水外楼。
菩萨蛮::赵子崧::月天遥照寒窗雪。雪窗寒照遥天月。门掩欲黄昏。昏黄欲掩门。锦双并枕。枕并双锦。云鬓整纤琼。琼纤整鬓云。
菩萨蛮::鉴堂::落花丛外风惊鹊。鹊惊风外丛花落。乡梦困时长。长时困梦乡。暮天江口渡。渡口江天暮。林远度栖禽。禽栖度远林。
菩萨蛮::鉴堂::竹枝高映荷池绿。绿池荷映高枝竹。流水碧浮鸥。鸥浮碧水流。酒尊陪旧友。友旧陪尊酒。吟客坐时斟。斟时坐客吟。
菩萨蛮::鉴堂::砌风鸣叶繁霜坠。坠霜繁叶鸣风砌。山外水潺潺。潺潺水外山。冷衾愁夜永。永夜愁衾冷。砧响更蛩吟。吟蛩更响砧。
菩萨蛮::鉴堂::浦南回桨归庭户。户庭归桨回南浦。帘卷欲晴天。天晴欲卷帘。月光交映雪。雪映交光月。残漏怯宵寒。寒宵怯漏残。
菩萨蛮::梅窗::碧窗纱透春寒极。极寒春透纱窗碧。谁送缕金衣。衣金缕送谁。玉肌生嫩粟。粟嫩生肌玉。温处坐香茵。茵香坐处温。
菩萨蛮::梅窗::折来初步东溪月。月溪东步初来折。香处是瑶芳。芳瑶是处香。藓花浮晕浅。浅晕浮花藓。清对一枝瓶。瓶枝一对清。
菩萨蛮::梅窗::浅红绡透春裁剪。剪裁春透绡红浅。机锦织情丝。丝情织锦机。意深凭远寄。寄远凭深意。波渺胜愁多。多愁胜渺波。
菩萨蛮::梅窗::点点花飞春恨浅。浅恨春飞花点点。莺语似多情。情多似语莺。恋春增酒劝。劝酒增春恋。颦损翠蛾新。新蛾翠损颦。
菩萨蛮::梅窗::曲屏春展山浮玉。玉浮山展春屏曲。香鸭瑞云翔。翔云瑞鸭香。醉深留客意。意客留深醉。凉枕怯宵长。长宵怯枕凉。
菩萨蛮::梅窗::玉钗松鬓凝云绿。绿云凝鬓松钗玉。双翠碍枝长。长枝碍翠双。色丝添意密。密意添丝色。红映袖纱笼。笼纱袖映红。
西江月::梅窗::雨过轻风弄柳，湖东映日春烟。晴芜平水远连天。隐隐飞翻舞燕。燕舞翻飞隐隐。天连远水平芜。晴烟春日映东湖。柳弄风轻过雨。
阮郎归::梅窗::皇州新景媚晴春。春晴媚景新。万家明月醉风清。清风醉月明。人游乐，乐游人。游人乐太平。御楼神圣喜都民。民都喜圣神。
踏莎行::欧阳::雁字成行，角声悲送。无端又作长安梦。青衫小帽这回来，安仁两鬓秋霜重。孤馆残灯，小楼钟动。马踢踏破前村冻。平生牵系为浮名，名垂万古知何用。
洞仙歌::刘一止::细风轻雾，锁山城清晓。冷蕊疏枝为谁好。对斜桥孤驿，流水溅溅，无限意，清影徘徊自照。何郎空立马，恼乱馀香，绮思凭花更娟妙。肠断处，天涯路远音稀，行人怨、角声吹老。叹客里经春又三年，向月地云阶，负伊多少。
夜行船::刘一止::十顷疏梅开半就。折芳条、嫩香沾袖。今度何郎，尊前疑怪，花共那人俱瘦。恻恻轻寒吹散酒。
念奴娇::刘一止::江边故国，望南云缥缈，连山修木。远意渊明束带见，乡里儿曹何辱。世味熏人，折腰从事，俯仰何时足。可怜菊下，醉吟谁共徵逐。我爱九日佳名，飘然归思，想当年丘谷。梦绕篱边犹眷恋，满把清尊馀馥。援笔洪都，如君英妙，满座方倾属。月台挥袖，叫云声横断玉。
念奴娇::刘一止::故山秋晚，叹萧萧华发，霜林同色。崖谷题诗追旧赏，往往苍苔绿壁。二士权奇，一翁衰病，努力攀筇屐。佛香吹过，了知境是空寂。别後风月佳时，拄颐何事，想东林遥碧。小砑蛮笺惊秀句，天巧何会雕刻。倚马雄才，凌云逸气，路觉丹霄直。三千牍就，看君归奏文石。
念奴娇::刘一止::燕台暮集，对秋容凄紧，松阴幂幂。徙倚阑边临翠壑，千顷风烟横出。坐待冰轮，天空云散，一色如苍璧。娥有意，为谁来赴今夕。身世如许飘流，佳时轻过了，他年空忆。我辈情锺端未愧，昔日兰亭陈迹。坐上何人，骊歌凄断，语别还应惜。有心红烛，替人珠泪频滴。
念奴娇::刘一止::水烟收尽，望汀苹千顷，银光如幂。霜镜无痕清夜久，惟有惊鱼跳出。月在杯中，我疑天赐，欢饮仍如璧。娥应为，後期偿赛今夕。遥想当日同盟，山斋孤讽，有新诗相忆。聚散难常空怅望，萍梗飘流踪迹。明月明年，此身此夜，知与谁同惜。参横河侧，短篷清露时滴。
踏莎行::刘一止::两水中分，三山半落。风云气象通廖廓。少年怀古有新诗，清愁不是伤春作。六代豪华，一时燕乐。从教雨打风吹却。与君携酒近阑干，月明满地天无幕。
虞美人::刘一止::浪花云叶交加舞。身近轻冥路。天知此客解骑鲸。今夜一江明月、送行行。从今直上鳌峰去。应记经行处。莫将险语乱江声。却怕月中高卧、彩虹惊。
江城子::刘一止::秋香岩下著尊。小徘徊。莫停杯。来岁花时，相望两悠哉。看取修眉萦度曲，真个泪，界香腮。船头击鼓片帆开。晓风吹。首应回。
临江仙::刘一止::柳外双旌斜照日，匆匆去意难留。大江旁畔老诸侯。举觞仍气概，觅句更风流。迟暮不堪容易别，溪声为写离愁。自从今日转船头。他时扶杖叟，独立向沧洲。
临江仙::刘一止::落日西风原上好，笛声谁奏伊凉。缓寻山径掇幽芳。平生真自许，江海老潜郎。最爱杯中浮蚁闹，鹅儿破壳娇黄。使君醉里是家乡。更追修禊帖，一咏一传觞。
雪月交光・醉蓬莱::刘一止::正五云飞杖，缟素褰裳，乱空交舞。拂石归来，向玉阶微步。欲唤冰娥，暂凭风使，为扫氛驱雾。渐见停轮，人间未识，高空真侣。千里无尘，地连天迥，倦客古来，路迷江树。故国烟深，想溪树何处。
望海潮::刘一止::垂杨深院，啼莺清昼，东风细绕檐牙。野色乱春，娇云捧日，燕翻蝶舞交加。温诏下天涯。早画船飞楫，叠鼓鸣挝。共挽旌幢，缓留丝竹醉韶华。江都自古豪夸。正迷楼坠絮，月观吹花。玉眷深，金瓯望重，何人暗草黄麻。归路接堤沙。宴上林风月，紫阙烟霞。凤检飞来，便将春色到朝家。
醉蓬莱::刘一止::正官桥柳润，候馆梅开，暮云凄冽。泽国春归，是烧灯时节。吹绽红蕖，挽低星斗，共水光澄澈。霜瓦楼台，参差似与，蓬壶相接。千骑遨游，万家嬉笑，帘卷东风，弄妆成列。慢舞尊前，看轻盈回雪。
望明河::刘一止::华旌耀日，报天上使星，初辞金阙。许国精忠，试此日传岩，济川舟楫。向来鸡林外，况传咏、篇章雄绝。问人地、真是唐朝第一，未论勋业。鲸波霁云千叠。望仙驭缥缈，神山明灭。万里勤劳，也等是壮年，绣衣持节。
蓦山溪::刘一止::卿云衍苒，翠壁天开就。移下小方壶，照初日、嘉林濯秀。君恩暂许，丘壑憩夔龙，开径竹，续岩花，小试丹青手。声名德业，汉代谁居右。红旆碧油幢，想今古、山中未有。霜松手种，应待茯芩生，斋酿熟，玉泉香，还上萱堂寿。
生查子::刘一止::城头长短更，水调高低唱。别洒不盈斟，泪洒风烟上。明年二月时，更向城阴望。只有旧歌辞，传作风流样。
清平乐::刘一止::相望吴楚。远信无凭据。欲倩春风吹泪去。化作愁云恨雨。春应已到三吴。楚江日夜东徂。惟有溯流鱼上，不知尺素来无。
青玉案::刘一止::小山遮断蓝桥路。恨短梦、难飞去。长记修眉萦曲度。约花开槛，映风招袖，总是怜渠处。追欢我已伤迟暮。犹有多情旧时句。
梦横塘::刘一止::浪痕经雨，鬓影吹寒，晓来无限萧瑟。野色分桥，翦不断、溪山风物。船系朱藤，路迷烟寺，远鸥浮没。听疏钟断鼓，似近远遥，惊心事、伤羁客。新醅旋压鹅黄，拚清愁在眼，酒病萦骨。绣阁娇慵，争解说、短封传忆。念谁伴、涂妆绾结。
西河::刘一止::山驿晚，行人昨停征辔。白沙翠竹锁柴门，乱峰相倚。一番急雨洗天回，扫云风定还起。念凄断，谁与寄。双鱼尽素难委。遥知洞户隔烟窗，簟横秋水。淡花明玉不胜寒，绿尊初试冰蚁。小欢细酌任醉。扑流萤、应卜心事。谁记天涯憔悴。
眼儿媚::刘一止::度岁经年两看承。谁信有轻分。从前稳过，如今方悔，不会温存。眼前无限经行地，何处不销魂。多应为你，不看风月，睡过黄昏。
水调歌头::刘一止::千古严陵濑，清夜月荒凉。水明沙净，波面一叶弄孤光。北望旄头天际，杀气遥昏楚甸，云树失青苍。愁绝未归客，衰鬓点吴霜。听江边，鸣宝瑟，想英皇。骑鲸仙裔，高韵清绝胜风篁。醉入无何境界，却笑昔人底事，远慕白云乡。不见咸阳道，烟草茂陵荒。
水调歌头::刘一止::缥缈青溪畔，山翠欲粘天。纵云台上，揽风招月自何年。新旧今逢二妙，人地一时清绝，高并两峰寒。歌发烟霏外，人在去留间。著方床，容老子，醉时眠。一尊相属，高会何意此时圆。况是古今难遇，人月竹花俱妙，曾见句中传。不向今宵醉，忍负四婵娟。
鹧鸪天::刘一止::岩下清阴引兴长。坐中初识令君香。揽将风月归诗薮，乞得溪山作醉乡。怜我老，与传觞。吴霜点鬓又何妨。只应银烛交红夜，羞对双歌发彩光。
木兰花・玉楼春::刘一止::桂香台上秋风袅。鸭绿溪前离思渺。一卮芳醑细深倾，听尽阳关须醉倒。政成早晚传温诏。
浣溪沙::刘一止::午夜明蟾冷浸溪。娥应有辟寒犀。桂岩仍在曲阑西。撷蕊攀条情未已，经丘寻壑想招携。不应痴马惜障泥。
点绛唇::刘一止::洞户香凝，宴开特地风烟好。靓妆娟妙。玉雪光相照。认是桃源，绿水红云绕。真曾到。漾舟人老。应被桃花笑。
点绛唇::刘一止::云鬓分行，照人明艳新妆就。御香窗牖。细酌鹅儿酒。铁拨弦，一试春风手。龙仙奏。绛霄声透。不许人间有。
临江仙::刘一止::台上风光浓欲滴，傍阑芳桂阴成。乱山相对长官青。琢诗能句好，举酒见心倾。团扇不应秋後弃，几年仁惠风行。渭城柳色若为情。一尊松竹底，三唱和秋声。
蓦山溪::刘一止::王家人地，奕奕争高秀。金紫照青春，想当日、乌衣巷口。声名气概，今见两朱，诗似锦，酒如渑，属意风光厚。酿泉石壁，未减南阳寿。清兴与谁同，探梅萼、溪桥驿堠。东风御柳，应访此韩，归步稳，赤墀边，肯记幽栖否。
念奴娇::刘一止::小舟漂兀，犯溪烟深入，无穷寒碧。路绕莲塘浑乱眼，千顷朱朱白白。闻说高情，寻盟鸥鹭，爱此风标客。掀髯一笑，顿忘身世形迹。我爱古邑风流，碧峰争秀峙，相持如掖。制锦才雄应未怕，百里文书堆积。吏散庭空，举觞遨月，饮兴何妨剧。却怜宣子，杖头才挂钱百。
柳梢青::刘一止::柳汀烟暮。常记岸帻，风流张绪。酒兴诗情，而今移向，那边佳处。使君自乐萧闲，未肯副、岩廊虚伫。不念寒窗，老人幽梦，追寻无据。
鹊桥仙::刘一止::春风真个，取将花去，酬我清阴满院。名园清昼漏签迟，未肯负、酒朋歌伴。使君情在，暮云合处，卧看碧峰峨弁。向来魂梦几曾真，休怨断、楼高不见。
浣溪沙::刘一止::曾向蓬莱得姓名。坐中省识是飞琼。琵琶翻作步虚声。一自当时收拨後，世间弦索不堪听。梦回凄断月胧明。
点绛唇::刘一止::岁月飘流，故人相望如箕斗。畔愁千首。诗骨能清瘦。白日弦，同看春风手。君知否。袖痕别後。犹有临歧酒。
点绛唇::刘一止::山邑新凉，夜堂爽气侵南斗。为谁骧首。月冷冰蛾瘦。八万二千，雕琢琼瑶手。君知否。待君归後。双照杯中酒。
望海潮::刘一止::东郊人报，春风消息，先归御柳宫梅。残雪恋枝，轻阴阁雨，郁葱瑞气佳哉。清晓九门开。听舜韶声举，迤逦天街。双阙连云，六鳌横海驾峰来。华灯竟簇楼台。正丰年共乐，欢意徘徊。帘卷弄妆，尘香趁马，轻寒细入人怀。争待凤舆回。看一天星斗，移下蓬莱。是处歌谣，太平声入万年杯。
青玉案::刘一止::马头双鹊飞来喜。惜凝望、音书至。一掬离怀千万事。绿窗深夜，短笺封就，应也寻人寄。春风鬓畔疏梅蕊。映妆艳、清如洗。
喜迁莺::刘一止::晓光催角。听宿鸟未惊，邻鸡先觉。迤逦烟村，马嘶人起，残月尚穿林薄。泪痕带霜微凝，酒力冲寒犹弱。叹倦客、悄不禁，重染风尘京洛。追念，人别後，心事万重，难觅孤鸿托。翠幌娇深，曲屏香暖，争念岁寒飘泊。怨月恨花烦恼，不是不曾经著。这情味，望一成消减，新来还恶。
踏莎行::刘一止::淡月精神，疏梅风韵。粉香融脸胭脂润。袖痕犹带玉虬烟，六朝窄样裁宫锦。眉黛分愁，眼波传信。酒阑画烛交红影。有期无定却人，索强我早谙伊性。
浣溪沙::刘一止::莫问新欢与旧愁。浅颦微笑总风流。眼波横注楚江秋。十字街头家住处，心肠四散几时休。揽风招月是朱楼。
点绛唇::汪藻::新月娟娟，夜寒江静山衔斗。起来搔首。梅影横窗瘦。好个霜天，闲却传杯手。君知否。乱鸦啼後。归兴浓於酒。
点绛唇::汪藻::高柳蝉嘶，采菱歌断秋风起。晚云如髻。湖上山横翠。帘卷西楼，过雨凉生袂。天如水。画楼十二。有个人同倚。
小重山::汪藻::月下潮生红蓼汀。浅霞都敛尽，四山青。柳梢风急坠流萤。随波处，点点乱寒星。别语寄丁宁。如今能间隔，几长亭。
醉落魄・一斛珠::汪藻::小舟帘隙。佳人半露梅妆额。绿云低映花如刻。恰似秋宵，一半银蟾白。结儿梢朵香红。钿蝉隐隐摇金碧。
蓦山溪::曹组::洗妆真态，不作铅华御。竹外一枝斜，想佳人、天寒日暮。黄昏小院，无处著清香，风细细，雪垂垂，何况江头路。月边疏影，梦到消魂处。结子欲黄时，又须著、廉纤细雨。孤芳一世，供断有情愁，销瘦却，东阳也，试问花知否。
点绛唇::曹组::秋劲风高，暗知斗力添弓面。靶分筠斡。月到天心满。白羽流星，飞上黄金碗。胡沙雁。云边惊散。压尽天山箭。
点绛唇::曹组::疏柳残蝉，助人离思斜阳外。淡烟疏霭。节物随时改。水已无情，风更无情。兰舟解。水流风快。回首人何在。
点绛唇::曹组::密炬高烧，宝刀时翦金花碎。照人欢醉。也照人无睡。待得灰心，陪尽千行泪。笼纱里。夜凉如水。犹喜长成对。
如梦令::曹组::门外绿阴千顷。两两黄鹂相应。睡起不胜情，行到碧梧金井。人静。人静。风动一枝花影。
扑蝴蝶::曹组::人生一世。思量争甚底。花开十日，已随尘共水。且看欲尽花枝，未厌伤多酒盏，何须细推物理。幸容易。有人争奈，只知名与利。
忆少年::曹组::年时酒伴，年时去处，年时春色。清明又近也，却天涯为客。念过眼、光阴难再得。
蓦山溪::曹组::草熏风暖，楼阁笼轻雾。墙短出花梢，映谁家、绿杨朱户。寻芳拾翠，绮陌自青春，江南远，踏青时，谁念方羁旅。昔游如梦，空忆横塘路。罗袖舞台风，想桃花、依然旧树。一怀离恨，满眼欲归心，山连水，水连云，怅望人何处。
相思会・千年调::曹组::人无百年人，刚作千年调。待把门关铁铸，鬼见失笑。多愁早老。惹尽闲烦恼。我醒也，枉劳心，谩计较。粗衣淡饭，赢取暖和饱。住个宅儿，只要不大不小。
品令::曹组::乍寂寞。帘栊静，夜久寒生罗幕。窗儿外、有个梧桐树，早一叶、两叶落。
小重山::曹组::帘卷东风日射窗。小山庭院静，接回廊。疏疏晴雨弄斜阳。凭栏久，墙外杏花香。时节好寻芳。多情怀酒伴，忆欢狂。
小重山::曹组::陌上花繁莺乱啼。骅骝金络脑，锦障泥。寻芳行乐忆当时。联镖处，飞绿杨堤。春物又芳菲。情如风外柳，只依依。
青玉案::曹组::碧山锦树明秋霁。路转陡、疑无地。忽有人家临曲水。竹篱茅舍，酒旗沙岸，一簇成村市。凄凉只恐乡心起。凤楼远、回头谩凝睇。
鹧鸪天::曹组::辇路薰风起绿槐。都人凝望满天街。云韶杳杳鸣鞘肃，芝盖亭亭障扇开。微雨过，绝纤埃。内家车子走轻雷。千门不敢垂帘看，总上银钩等驾来。
渔家傲::曹组::水上落红时片片。江头雪絮飞缭乱。渺渺碧波天漾远。平沙暖。花风一阵苹香满。晚来醉著无人唤。残阳已在青山半。睡觉只疑花改岸。抬头看。元来弱缆风吹断。
阮郎归::曹组::檐头风佩响丁东。帘疏烛影红。秋千人散月溶溶。楼台花气中。春酒醒，夜寒浓。绣衾谁与同。只愁梦短不相逢。觉来罗帐空。
临江仙::曹组::青琐窗深红兽暖，灯前共倒金尊。数枝梅浸玉壶春。雪明浑似晓，香重欲成云。户外马嘶催客起，席间欢意留人。从他微霰落粉粉。不妨吹酒面，归去醒馀醺。
鹧鸪天::曹组::浅笑轻颦不在多。远山微黛接横波。情吞千锺酒，心醉飞琼一曲歌。人欲散，奈愁何。更看朱袖拂云和。夜深醉墨淋浪处，书遍香红拥项罗。
青门饮::曹组::山静烟沈，岸空潮落。晴天万里，飞鸿南渡。冉冉黄花，翠翅金钿，还是倚风凝露。岁岁青门饮，尽龙山、高阳俦侣。旧赏成空，回首旧游，人在何处。此际谁怜萍泛，空自感光阴，暗伤羁旅。醉里悲歌，夜深惊梦，无奈觉来情绪。孤馆昏还晓。
青玉案::曹组::田园有计归须早。在家纵贫亦好。南来北去何日了。光阴送尽，可怜青鬓，暗逐流年老。寂寥孤馆残灯照。乡思惊时梦初觉。
好事近::曹组::茅舍竹篱边，雀噪晚枝时节。一阵暗香飘处，已难禁愁绝。江南得地故先开，不待有飞雪。肠断几回山路，恨无人攀折。
醉花阴::曹组::九陌寒轻春尚早。灯火都门道。月下步莲人，薄薄香罗，峭窄春衫小。梅妆浅淡风蛾袅。随路听嬉笑。无限面皮儿，虽则不同，各是一般好。
点绛唇::曹组::小小朱桥，柳边人过横塘路。细风时度。□浪痕痕去。草软沙平，稳衬寻幽步。□□处。乱红飞舞。回首春城暮。
点绛唇::曹组::云透斜阳，半楼红影明窗户。暮山无数。归雁愁远去。十里平芜，花远重重树。空凝伫。故人何处。可惜春将暮。
点绛唇::曹组::沈醉归来，洞房灯火闲相照。夜寒犹峭。信意和衣倒。春梦虽多，好梦长长少。纱窗晓。凤帏人悄。花外空啼鸟。
水龙吟::曹组::晓天谷雨晴时，翠罗护日轻烟里。酴径暖，柳花风淡，千葩浓丽。三月春光，上林池馆，西都花市。看轻盈隐约，何须解语，凝情处、无穷意。金殿筠笼岁贡，最姚黄、一枝娇贵。东风既与花王，芍药须为近侍。歌舞筵中，满装归帽，斜簪云髻。有高情未已，齐烧绛蜡，向阑边醉。
声声慢::曹组::重檐飞峻，丽彩横空，繁华壮观都城。云母屏开八面，人在青冥。凭栏瑞烟深处，望皇居、遥识蓬瀛。回环阁道，五花相斗，压尽旗亭。歌酒长春不夜，金翠照罗绮，笑语盈盈。陆海人山辐辏，万国欢声。登临四时总好，况花朝、月白风清。丰年乐，岁熙熙、且醉太平。
蝶恋花::曹组::帘卷真珠深院静。满地槐阴，镂日如云影。午枕花前情思凝。象床冰簟光相映。过面风情如酒醒。沈水瓶寒，带绠来金井。涤尽烦襟无睡兴。阑干六曲还重凭。
浣溪沙::曹组::柳絮池台淡淡风。碧波花岫小桥通。云连丽宇倚晴空。芳草绿杨人去住，短墙幽径燕西东。攀条弄蕊得从容。
点绛唇::曹组::霜落吴江，万畦香稻来场圃。夜村舂黍。草屋寒灯雨。玉粒长腰，沈水温温注。相留住。共抄云子。更听歌声度。
点绛唇::曹组::一片南云，定知来做巫山雨。歌声才度。只向风中住。恼乱襄王，无限牵情处。长天暮。又还飞去。目断阳台路。
婆罗门引::曹组::涨云暮卷，漏声不到小帘栊。银河淡扫澄空。皓月当轩高挂，秋入广寒宫。正金波不动，桂影朦胧。佳人未逢。叹此夕、与谁同。望远伤怀对景，霜满愁红。
失调名::曹组::
卜算子::曹组::松竹翠萝寒，迟日江山暮。幽径无人独自芳，此恨凭谁诉。似共梅花语。尚有寻芳侣。著意闻时不肯香，香在无心处。
小重山::曹组::深拥熏篝倏已冥。寂寥山枕畔，梦难成。谁堪三两夜乌声。银缸，花影上围屏。犹记旧时情。帘边人似月，月如冰。
脱银袍::曹组::济楚风光，升平时世。端门支散，碗遂逐旋温来，吃得过、那堪更使金器。分明是。与穷汉、消灾灭罪。又没支分，犹然递滞。打笃磨槎来根底。换头巾，便上弄交番斯替。
忆瑶姬::曹组::雨细云轻，花娇玉软，於中好个情性。争奈无缘相见，有分孤零。香笺细写频相问。我一句句儿都听。到如今，不得同欢，伏惟与他耐静。此事凭谁执证。有楼前明月，窗外花影。拚了一生烦恼，为伊成病。只恐更把风流逞。
蓦山溪::万俟咏::芳菲叶底。谁会秋江意。深绿护轻黄，怕青女、霜侵憔悴。开分早晚，都占九秋天，花四出，香七里。独步珠宫里。佳名岩桂。却是因遗子。不自月中来，又那得、萧萧风味。霓裳旧曲，休问广寒人，飞太白，酬仙蕊。香外无香比。
临江仙::万俟咏::寒甚正前三五日。风将腊雪侵寅。彩鸡缕燕已惊春。玉梅飞上苑，金柳动天津。□□□□□□□，□□□□□□。□□□□□□□。春盘共，绕坐庆时新。
雪明鹊夜慢・雪明鹊夜::万俟咏::望五云多处春深，开阆苑、别就蓬岛。正梅雪韵清，桂月光皎。凤帐龙帘萦嫩风，御座深、翠金间绕。半天中、香泛千花，灯挂百宝。圣时观风重腊，有箫鼓沸空，锦绣匝道。竞呼卢、气贯调欢笑。
凤皇枝令・凤凰枝令::万俟咏::人间天上。端楼龙凤灯先赏。倾城粉黛月明中，春思荡。醉金瓯仙酿。一从鸾辂北向。旧时宝座应蛛网。
南歌子::万俟咏::梅夏暗丝雨，麦秋扇浪风。香芦结黍趁天中。五日凄凉今古、与谁同。
明月照高楼慢・明月照高楼::万俟咏::平分素商。四垂翠幕，斜界银潢。颢气通建章。正烟澄练色，露洗水光。明映波融太液，影随帘挂披香。楼观壮丽，附霁云、耀绀碧相望。宫妆。三千从赭黄。万年世代，一部笙簧。夜宴花漏长。乍莺歌断续，燕舞回翔。
失调名::万俟咏::
尉迟杯慢・尉迟杯::万俟咏::碎云薄。向碧玉枝缀万萼。如将汞粉匀开，疑使柏麝熏却。雪魄未应若。况天赋、标艳仍绰约。当暄风暖日佳处，戏蝶游蜂看著。重重绣帘珠箔。障艳霏霏，异香漠漠。见说徐妃，当年嫁了，信任玉钿零落。无言自啼露萧索。
钿带长中腔::万俟咏::簇真香。似风前拆麝囊。嫩紫轻红，间斗异芳。风流富贵，自觉兰蕙荒。独占蕊珠春光。绣结流苏密织，魂梦悠扬。气融液散满洞房。
春草碧・番枪子::万俟咏::又随芳绪生，看翠霁连空，愁遍征路。东风里，谁望断西塞，恨迷南浦。天涯地角，意不尽、消沈万古。曾是送别长亭下，细绿暗烟雨。何处。乱红铺绣茵，有醉眠荡子，拾翠游女。王孙远，柳外共残照，断云无语。
三台::万俟咏::见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。
恋芳春慢::万俟咏::蜂蕊分香，燕泥破润，暂寒天气清新。帝里繁华，昨夜细雨初匀。万品花藏四苑，望一带、柳接重津。寒食近，蹴秋千，又是无限游人。红妆趁戏，绮罗夹道，青帘卖酒，台榭侵云。处处笙歌，不负治世良辰。
安平乐慢::万俟咏::瑞日初迟，绪风乍暖，千花百草争香。瑶池路稳，阆苑春深，云树水殿相望。柳曲沙平，看尘随青盖，絮惹红妆。卖酒绿阴傍。无人不醉春光。有十里笙歌，万家罗绮，身世疑在仙乡。行乐知无禁，五侯半隐少年场。
卓牌儿・卓牌子::万俟咏::东风绿杨天，如画出、清明院宇。玉艳淡泊，梨花带月，胭脂零落，海棠经雨。单衣怯黄昏，人正在、珠帘笑语。相并戏蹴秋千，共携手、同倚栏干，暗香时度。翠窗绣户。路缭绕、潜通幽处。断魂凝伫。嗟不似飞絮。闲闷闲愁，难消遣、此日年年意绪。
昭君怨::万俟咏::春到南楼雪尽。惊动灯期花信。小雨一番寒。倚阑干。莫把阑干倚。一望几重烟水。何处是京华。暮云遮。
昭君怨::万俟咏::一望西山烟雨。目断心飞何处。天外白云城。几多程。谩记阳关句。衣上粉啼痕污。陇水一分流。此生休。
诉衷情::万俟咏::一鞭清晓喜还家。宿醉困流霞。夜来小雨新霁，双燕舞风斜。山不尽，水无涯。望中赊。送春滋味，念远情怀，分付杨花。
梅花引::万俟咏::晓风酸。晓霜乾。一雁南飞人度关。客衣单。客衣单。千里断魂，空歌行路难。寒梅惊破前村雪。寒鸡啼破西楼月。酒肠宽。
忆秦娥::万俟咏::千里草。萋萋尽处遥山小。遥山小。行有远似，此山多少。天若有情天亦老。此情说便说不了。说不了。一声唤起，又惊春晓。
忆少年::万俟咏::陇云溶泄，陇山峻秀，陇泉呜咽。行人暂驻马，已不胜愁绝。上陇首、凝眸天四阔。
长相思::万俟咏::一声声。一更更。窗外芭蕉窗里灯。此时无限情。梦难成。恨难平。不道愁人不喜听。空阶滴到明。
长相思::万俟咏::短长亭。古今情。楼外凉蟾一晕生。雨馀秋更清。暮云平。暮山横。几叶秋声和雁声。行人不要听。
木兰花慢::万俟咏::恨莺花渐老，但芳草、绿汀洲。纵岫壁千寻，榆钱万叠，难买春留。梅花向来始别，又匆匆，结子满枝头。门外垂杨岸侧，画桥谁系兰舟。悠悠。岁月如流。叹水覆、杳难收。凭画阑，往往抬头举眼，都是春愁。
武陵春::万俟咏::燕子飞来花在否，微雨退、掩重门。正满院梨花雪照人。独自个、怯黄昏。轻风淡月总消魂。罗衣暗惹啼痕。
快活年近拍::万俟咏::千秋万岁君，五帝三王世。观风重令节，与民乐盛际。蕊宫长春，洞天不老，花艳蝉辉，十里照春珠翠。闹罗绮。遥望太极，一簇通明里。
醉蓬莱::万俟咏::正波泛银汉，漏滴铜壶，上元佳致。绛烛银灯，若繁星连缀。明月逐人，暗尘随马，尽五陵豪贵。鬓惹乌云，裙拖湘水，谁家姝丽。金阙南边，彩山北面，接地罗绮，沸天歌吹。六曲屏开，拥三千珠翠。
芰荷香::万俟咏::小潇湘。正天影倒碧，波面容光。水仙朝罢，间列绿盖红幢。吹风细雨，荡十顷、清香。人在水精中央。霜绡雾，襟袂收凉。款放轻舟闹红里，有晴蜓点水，交颈鸳鸯。翠阴密处，曾觅相并青房。晚霞散绮，泛远净、一叶鸣榔。
别瑶姬慢・忆瑶姬::万俟咏::可惜香红。又一番骤雨，几阵狂风。霎时留不往，便夜来和月，飞过帘栊。离愁未了，酒病相仍，便堪此恨中。片片随、流水斜阳去，各自西东。又还是、九十春光，误双飞蝶，并采游峰。人生能几许，细算来何物，得似情浓。
忆秦娥::万俟咏::天如洗。金波冷浸冰壶里。冰壶里。一年得似，此宵能几。等闲莫把栏干倚。马蹄去便三千里。三千里。几重云岫，几重烟水。
南柯子・南歌子::田为::梦怕愁时断，春从醉里回。凄凉怀抱向谁开。些子清明时候、被莺催。柳外都成絮，栏边半是苔。
南柯子・南歌子::田为::团玉梅梢重，香罗芰扇低。帘风不动蝶交飞。一样绿阴庭院、锁斜晖。对月怀歌扇，因风念舞衣。
念奴娇::田为::嫩冰未白，被霜风换却，满院秋色。小阁深沈围坐促，初拥红炉宜窄。帘密收香，窗明迟夜，砚冷凝新滴。无人知道，个中多少岑寂。翻念一枕高唐，当年仙梦觉，难寻消息。睡起微醒衣袖重，不管腰支犹索。旋暖银簧，时添酥字，笋玉寒无力。如今肠断，暮云依旧凝碧。
探春・探春慢::田为::小雨分山，断云镂日，丹青难状清晓。柳眼窥晴，梅妆迎暖，林外幽禽啼早。烟径润如酥，正浓淡遥看堤草。望中新景无穷，最是一年春好。骄马黄金络脑。争探得东君，何处先到。万盏飞觞，千金倚玉，不肯轻辜年少。
惜黄花慢::田为::雁空浮碧，印晓月，露洗重阳天气。望极楼外，淡烟半隔疏林，掩映断桥流水。黄金篱畔白衣人，更谁会、渊明深意。晚风底。落日乱鸿，飞起无际。情多对景凄凉，念旧赏，步屐登高迢递。兴满东山，共携素手持杯，劝泛玉浆云蕊。此时霜鬓欲归心，谩老尽、悲秋情味。
江神子慢・江城子慢::田为::玉台挂秋月。铅素浅，梅花傅香雪。冰姿洁。金莲衬、小小凌波罗袜。雨初歇。楼外孤鸿声渐远，远山外、行人音信绝。此恨对语犹难，那堪更寄书说。教人红销翠减，觉衣宽金缕，都为轻别。太情切。消魂处、画角黄昏时节。声呜咽。
转调二郎神・二郎神::徐伸::闷来弹雀，又搅破、一帘花影。谩试著春衫，还思纤手，熏彻金炉烬冷。动是愁多如何向，但怪得、新来多病。想旧日沈腰，而今潘鬓，不堪临镜。重省。别时泪滴，罗衣犹凝。料为我厌厌，日高慵起，长托春酲未醒。
喜迁莺::江汉::升平无际。庆八载相业，君臣鱼水。镇抚风，调燮精神，合是圣朝房魏。凤山政好，还被画毂朱轮催起。按锦辔。映玉带金鱼，都人争指。丹陛。常注意。追念裕陵，元佐今无几。绣衮香浓，鼎槐风细。荣耀满门朱紫。四方具瞻师表，尽道一夔足矣。运花笔，又管领年年，烘春桃李。
失调名::田中行::
风入松::田中行::一宵风雨送春归。绿暗红稀。画楼尽日凭阑意，与谁同拈花枝。门外蔷薇开也，枝头梅子酸时。玉人应是数归期。翠敛愁眉。塞鸿不到双鱼远，恨楼前、流水难西。新恨欲题红叶，东风满院花飞。
喜迁莺::赵温之::琼姿冰体。料莹光乍傅，广寒宫里。北陆寒深，南园春先，此後万花方起。翦霞斗萼，栽芯砌□，天与高致。大潇洒，最宜雪宜月，宜亭宜水。好是。天涯庾岭上，万珠浮动香千里。写横斜，鬟插垂袅，占尽秀骨清意。醉魂易醒，吟兴信来，佳思无际。为传语，向东风，甘使无言桃李。
踏青游::赵温之::竹外溪边，一枝破寒冲腊。莹素肌、玉雕冰刻。赋闲标，足馀韵，岂同常格。最风流，生来处处尽好，别得造化工力。疏影幽香，意思迥然殊绝。算不枉、诗人分别。
踏莎行::赵温之::妖艳相偎，清香交喷。花王尤喜来亲迎。有如二女事唐虞，群芳休更夸相并。小雨资娇，轻风借润。天应知我怜孤韵。莫惊岁岁有双葩，仪真自古风流郡。
谒金门::王庭::溪风紧。溪上官梅整整。万木寒痴吹不醒。一枝先破冷。梦断香云耿耿。月淡梨花清影。长笛倚楼谁共听。调高成绝品。
凤栖梧・蝶恋花::王庭::琼海无边银浪卷。画戟朱楼，缥缈云间见。当日使君曾拥传。海霞光里时开宴。翠红鳞吹酒面。莫谓今朝，人在天涯远。
醉桃源・阮郎归::王庭::朱门映柳画帘垂。门前闻马嘶。主人新著绿袍归。天恩下玉墀。凭翠袖，拈花枝。劝教人醉时。
临江仙::王庭::家住天门阊阖外，别来几度花开。近传消息到江淮。玉京知好在，金阙尚崔嵬。流落江南山尽处，雨馀苍翠成堆。暂同溪馆醉尊。恐随丹诏动，且任玉山颓。
临江仙::王庭::问道春来相识否，岭头昨夜开花。水村烟坞寄生涯。月寒疏影淡，整整复斜斜。素面玉妃嫌粉污，晨妆洗尽铅华。香肌应只饭胡麻。年年如许瘦，知是阿谁家。
临江仙::王庭::寂寞久无红袖饮，忽逢浩齿轻讴。坐令孤客洗穷愁。谁知沅水上，却似洛城游。闻道辰溪贤令长，深房别锁明眸。多年铅鼎养青虬。不应携妓女，骑鹤上扬州。
临江仙::王庭::帘外东风吹断梦，卷帘人探春还。一枝疏影动檐间。鸳鸯□瓦冷，霜月堕栏干。闻道寿阳如许好，晨妆洗尽微殷。可怜玉骨瘦孱孱。谁家长笛□，吹彻玉楼寒。
人娇::王庭::小院桃花，烟锁几重珠箔。更深後、海棠睡著。东风吹去，落谁家墙角。平白地教人，为他情恶。花若有情，情应不薄。也须悔从前事错。
忆秦娥::王庭::梅花发。夜寒吹笛千山月。千山月。此时愁听，龙吟幽噎。数枝飞尽南枝雪。风光又作年时别。年时别。江头心绪，乱丝千结。
念奴娇::王庭::少年时节，见皇州灯火，衣冠朝市。天汉桥边瞻凤辇，帘幕千家垂地。人似神仙，身游佛国，谪堕红尘里。如今憔悴，渐无往岁欢味。此夜帝里喧传，太平祥瑞，有街头人醉。更值端门新又起，楼阙千兵严卫。朝野多欢，边庭初静，歌舞方腾沸。良宵好景，异时多少遗事。
点绛唇::王庭::花外红楼，当时青鬓颜如玉。淡烟残烛。醉入花间宿。白发相逢，犹唱当时曲。当时曲。断弦难续。且尽杯中。
点绛唇::王庭::玉漏春迟，铁关金锁星桥夜。暗尘随马。明月应无价。天半朱楼，银汉星光射。更深也。翠娥如画。犹在凉蟾下。
点绛唇::王庭::春入西园，数重花外红楼起。倚阑金翠。人在非烟里。风月佳时，蓬岛开平地。笙歌沸。画桥灯市。一夜惊桃李。
西江月::王庭::一拂退黄衫子，几团嗅芯蜂儿。西风吹下月中枝。种在寒岩影里。人道蜡梅相似，又传菊满东篱。饶伊颜色入时宜。安得香传九里。
江城子::王庭::锦袍绣帽跃金鞍。卷旗幡。整师还。轻骑穷追，湘尾鼓声寒。千里尘清高会处，张翠幕，万人看。藕丝衫袖捧雕盘。玉颓山。夜将阑。
江城子::王庭::渡头犹唱棹歌声。雨初晴。月初生。忽见飞虹，夭矫挂寒汀。两岸小儿齐拍手，今夜里，放人行。朱栏画照江亭。客来登。眼初明。
江城子::王庭::夜郎江上看元宵。斗回杓。雪初消。灯火银花，何处是星桥。哄得满城春不夜，三妓女，五溪徭。此时回首忆行朝。太平楼。倚层宵。
江城子::王庭::天回北斗欲中宵。屡移杓。客魂消。记得皇州，灯火虹成桥。异俗西南开万里，冠带尽，百蛮徭。卢溪太守未还朝。起朱楼。接丛宵。
江城子::王庭::楼头钟鼓变新声。晚霞晴。水云生。何处归帆，争泊蓼花汀。遥望虹桥如画里，鳌背上，著人行。夜阑风定见危亭。却重登。景方明。
蝶恋花::王庭::月落灯残人散後。忽到尊前，但觉眉儿皱。数日不来如许瘦。裙腰减尽君知否。公子风流应自有。占断春光，肯落谁人手。已是许多时做就。重教舞彻双罗袖。
蝶恋花::王庭::罨画楼中人已醉。别院微闻，笑语帘垂地。催唤倾城香雾起。翠帷双卷春风里。妆样尖新歌妙丽。满酌金尊，不信人憔悴。饥客眼寒谁管你。主人见惯浑闲事。
蝶恋花::王庭::桂树新生都几许。兄弟骑龙，双入蟾宫去。一日两枝同折处。娥拍手都分与。杨柳江头春色暮。白马青衫，两郡文章主。只恐远方难久住。高宗梦觉思霖雨。
满庭芳::王庭::颓玉成山，倾江作酒，醉来莫问升沈。少年狂怪，应笑老婆心。也会东涂西抹，行穿过、柳陌花阴。诚何用，腰龟左顾，犹待铸黄金。如今。回首处，青楼缥缈，朱箔重深。叹江海飘零，离恨难禁。好在铜梁玉垒，将军骑、他日重临。归来看，文君未老，相对抚鸣琴。
满庭芳::王庭::宿雨初收，晚风微度，万家帘卷青烟。暗尘随马，人物似神仙。试问天公借月，天须放、明月教圆。应移下，广寒宫殿，灯火接星躔。卢川。元古郡，当时太守，宾从俱贤。到如今井邑，歌吹喧阗。花下红妆卖酒，时相遇、曲水桥边。谁知道，山城父老，重见中兴年。
满庭芳::王庭::东阁官梅，玉栏朱槛，未如山馆疏篱。水边竹外，斜出两三枝。最好西湖月下，林处士、著意吟时。何须说，扬州旧日，何逊更能诗。谁知。深雪里，玉妃粲粲，初下瑶池。笑人间春色，只在桃蹊。紫燕黄鹂解语，来时但、青实离离。争知道，调羹附鼎，终得近丹墀。
柳梢青::王庭::兰亭丝竹。高会群贤，其人如玉。曲水流觞，灯前细雨，檐花蔌蔌。舞雩初试春衣，听咏歌、童子五六。泽畔行吟，沙汀拾翠，满江新绿。
菩萨蛮::王庭::武陵西上沅陵渡。扁舟忘了来时路。花外有人烟。相逢疑是仙。清尊留夜语。醉倒知何处。归去客心惊。金鸡嘲哳鸣。
浣溪沙::王庭::薄薄春衫簇绮霞。画檐晨起见栖鸦。宿妆仍拾落梅花。回首高楼闻笑语，倚栏红袖卷轻纱。玉肌微减旧时些。
浣溪沙::王庭::九里香风动地来。寻香空绕百千回。错惊秋色上崔嵬。谁识芗林三昧手，能令花落又花开。返魂元学岭头梅。
虞美人::王庭::城东楼阁连云起。冠绝辰州市。莲灯初发万枝红。也似江南风景、半天中。花衢柳陌年时静。划地今年盛。棚前箫鼓闹如雷。添个辰溪女子、舞三台。
桃源忆故人::王庭::催花一霎清明雨。留得东风且住。两岸柳汀烟坞。未放行人去。人如双鹄云间举。明夜扁舟何处。只向武陵南渡。便是长安路。
醉花阴::王庭::红尘紫阳春来早。晚市烟光好。灯发万枝莲，华月光中，天净开蓬岛。老人旧日曾年少。年少还须老。今夕在天涯，烛影星桥，也似长安道。
醉花阴::王庭::玉妃谪堕烟村远。犹似瑶池见。缺月挂寒梢，时有幽香，飞到朱帘畔。春风岭上淮南岸。曾为谁魂断。依旧瘦，天若有情，天也应须管。
醉花阴::王庭::月娥昨夜江头过。把素衫揉破。冷逐晓云归，留与东风，吹作千千朵。云残香瘦春犹可。玉笛愁无那。倚著画楼人，且莫教他，吹动些儿个。
雨霖铃::王庭::琼楼玉宇。满人寰似、海边洲渚。蓬莱又还水浅，鲸涛静见，银宫如许。紫极鸣筲声断，望霓舟何处。待夜深、重倚层霄，认得瑶池广寒路。郢中旧曲谁能度。恨歌声、响入青云去。西湖近时绝唱，总不道、月梅盐絮。暗想当年宾从，毫端有惊人句。谩说枚叟邹生，共作梁园赋。
鹊桥仙::王庭::云静天高，山明水阔。一年待个中秋月。十分魄少一分圆，今宵已觉蟾光别。且尽金尊，遥瞻玉阙。更深江水沙如雪。来宵风雨不相关，重须买酒追佳节。
感皇恩::王庭::飞雪满貂裘，马蹄轻骤。笔下文章焕星斗。凌云才调，尽是夺标高手。况闻场屋里，知名久。金榜篆云，银鞍披绣。归去天香满衣袖。莫辞今夕，且尽一尊芳酒。为君歌一曲，为君寿。
感皇恩::王庭::羸马怯征鞍，欲骤。昨夜文星动南斗。广寒宫近，欲上烟霄携手。素娥不奈冷，凄凉久。知是谪仙，肝肠锦绣。天半清风动襟袖。而今西笑，且饮新丰美酒。悠然还独酌，谁为寿。
感皇恩::王庭::一叶下西风，寒生南浦。椎鼓鸣桡送君去。长亭把酒，却倩阿谁留住。尊前人似玉，能留否。醉中暂听，离歌几许。听不能终泪如雨。无情江水，断送扁舟何处。归时烟浪卷，朱帘暮。
寰海清::王庭::画鼓轰天。暗尘随宝马，人似神仙。天恁不教昼短，明月长圆。天应未知道，天天。须肯放、三夜如年。流酥拥上香。为个甚、晚妆特地鲜妍。花下清阴乍合，曲水桥边。
浪淘沙::王庭::翠袖卷轻纱。玉腕慵遮。蕊珠宫殿倚彤霞。不愤江南梅信早，争下香车。月露洗凝华。艳压群葩。暗传春信到天涯。试问东风谁第一，先到人家。
好事近::王庭::宴罢莫匆匆，聊驻玉鞍金勒。闻道建溪新焙，尽龙蟠苍璧。黄金碾入碧花瓯，瓯翻素涛色。今夜酒醒归去，觉风生两腋。
解佩令::王庭::湘江停瑟。洛川回雪。是耶非、相逢飘瞥。云鬓风裳，照心事、娟娟山月。翦烟花、带萝同结。留环盟切。贻珠情彻。解携时、玉声愁绝。罗袜尘生，早波面、春痕欲灭。送人行、水声凄咽。
西江月::薛式::一是金丹总数，河图象出真机。谁知罔象尽玄微。大道从兹孕起。斗柄璇玑正位，阴中却抱阳辉。子母著绯衣。此是乾坤真理。
西江月::薛式::偃月炉中金鼎，三台两曜行神。尊卑简易汞中真。握固休推心肾。白虎长存坎户，青龙却与南邻。阴魂阳魄似窗尘。大意不离玄牝。
西江月::薛式::天上三清真境，三皇五帝规模。瞿昙老氏仲尼徒。经史深藏妙素。间有真人出世，来明赤子玄珠。蟾光终日耀昏衢。满目黄芽显露。
西江月::薛式::内有五行相制，包含一粒红铅。相生相杀自天然。此药殊无贵贱。会向我家园里，栽培一亩天田。中男小女共相连。种得黄芽满院。
西江月::薛式::凿破玄元三五，拨开造化圭璋。希夷妙旨在中央。咫尺无名罔象。片饷工夫便得，教君地久天长。蓬莱仙岛是吾乡。怎不留心信向。
西江月::薛式::竹破须还竹补，人衰须假铅全。思量只是眼睛前。自是时人不见。日月相交离坎，龙蛇产在先天。长生妙药在家园。一饷工夫便现。
西江月::薛式::此道至灵至圣，无令泄漏轻为。全凭德行两相宜。言语须防避忌。要籍五行生旺，须明阳盛阴衰。三人同志谨防危。进火工夫仔细。
西江月::薛式::炼就光明莹玉，回来却入黄泉。升腾须假至三年。携养殷勤眷恋。九九才终变化，神功岂假言宣。分明顷刻做神仙。永驾鸾车凤辇。
西江月::薛式::一气初回遇朔，鼎中神水温温。刚柔相会气均匀。妙在无过浑沌。八卦循回循绕，推排九窍追奔。东西沈静合朝昏。莫与常人议论。
临江仙::陈克::枕帐依依残梦，斋房忽忽馀酲。薄衣团扇绕阶行。曲阑幽树，看得绿成阴。檐雨为谁凝咽，林花似我飘零。微吟休作断肠声。流莺百啭，解道此时情。
临江仙::陈克::四海十年兵不解，胡尘直到江城。岁华销尽客心惊。疏髯浑似雪，衰涕欲生冰。送老齑盐何处是，我缘应在吴兴。故人相望若为情。别愁深夜雨，孤影小窗灯。
渔家傲::陈克::宝瑟尘生郎去後。绿窗闲却春风手。浅色宫罗新染就。晴时後。裁缝细意花枝斗。象尺熏炉移永昼。粉涩蔷薇透。晚景看来浑似旧。沈吟久。个侬争得知人瘦。
浣溪沙::陈克::浅画香膏拂紫绵。牡丹花重翠云偏。手梅子并郎肩。病起心情终是怯，困来模样不禁怜。旋移针线小窗前。
浣溪沙::陈克::香雾空堕彩蟾。倾城催映出重帘。□□银烛夜厌厌。何物与侬供醉眼，半黄梅子带红盐。粉融香润玉纤纤。
浣溪沙::陈克::淡墨花枝掩薄罗。嫩蓝裙子湘波。水晶新样碾风荷。问著似羞还似恶，恼来成笑不成歌。芙蓉帐里奈君何。
浣溪沙::陈克::短烛荧荧照碧窗。重重帘幕护梨霜。幽欢不怕夜偏长。罗袜钿钗红粉醉，曲屏深幔绿橙香。征鸿离远断人肠。
浣溪沙::陈克::小院春来百草青。拂墙桃李已飘零。绝知春意总无凭。卢女嫁时终薄命，徐娘身老谩多情。洗香吹粉转娉婷。
浣溪沙::陈克::窗纸幽幽不肯明。寒更忍作断肠声。背人残烛却多情。合下心期唯有梦，如今魂梦也无凭。几行闲泪莫纵横。
摊破浣溪沙・山花子::陈克::慢梳头浅画眉。乱莺残梦起多时。不道小庭花露湿，翦酴。帘额好风低燕子，窗油晴日打蜂儿。翠袖粉笺闲弄笔，写新诗。
谒金门::陈克::花满院。飞去飞来双燕。红雨入帘寒不卷。晓屏山六扇。翠袖玉笙凄断。脉脉两娥愁浅。消息不知郎近远。一春长梦见。
谒金门::陈克::柳丝碧。柳下人家寒食。莺语匆匆花寂寂。玉阶春藓湿。闲凭薰笼无力。心事有谁知得。檀炷绕窗灯背壁。画檐残雨滴。
谒金门::陈克::深院静。尘暗曲房凄冷。黄叶满阶风不定。无端吹酒醒。露湿小园幽径。悄悄啼姑相应。半被馀熏残烛影。夜长人独冷。
谒金门::陈克::春漏促。谁见两人心曲。罨画屏风银蜡烛。泪珠红蔌蔌。懊恼欢娱不足。只许梦中相逐。今夜月明何处宿。画桥春水绿。
谒金门::陈克::春草碧。忆著去年寒食。白红裙香□□，折花闹调客。好在江南江北。燕子不传消息。醉眼腾腾羞面赤。断肠侬记得。
谒金门::陈克::罗帐薄。缥缈绮疏飞阁。红地团花金解络。香囊垂四角。尽日春风帘幕。谁见绿屏纤弱。云压枕函钗自落。无端春梦恶。
谒金门::陈克::愁脉脉。目断江南江北。烟树重重芳信隔。小楼山几尺。细草孤云斜日。一向弄晴天色。帘外落花飞不得。东风无气力。
谒金门::陈克::春寂寂。绿暗溪南溪北。溪水沈沈天一色。鸟飞春树黑。肠断小楼吹笛，醉里看朱成碧。愁满眼前遮不得。可怜双鬓白。
虞美人::陈克::踏车不用青裙女。日夜歌声苦。风流墨绶强跻攀。唤起潜蛟飞舞、破天悭。公庭休更重门掩。细听催诗点。一尊已咏北窗风。卧看雪儿纤手、剥莲蓬。
虞美人::陈克::小山戢戢盆池浅。芳树阴阴转。红阑干上刺蔷薇。蝴蝶飞来飞去、两三枝。绣裙斜立腰肢困。翠黛萦新恨。风流踪迹使人猜。过了斗鸡时节、合归来。
虞美人::陈克::绿阴满院帘垂地。落絮萦香砌。池光不定药栏低。闲并一双、没人时。旧欢黯黯成幽梦。帐卷金泥重。日虹斜处暗尘飞。脉脉小窗孤枕、镜花移。
菩萨蛮::陈克::柳条闲庭院。锦波绣浪春风转。红日上阑干。晚来花更寒。绿檀金隐起。翠被香烟里。幽恨有谁知。空梁落燕泥。
菩萨蛮::陈克::赤阑桥尽香街直。笼街细柳娇无力。金碧上青空。花晴帘影红。黄衫飞白马。日日青楼下。醉眼不逢人。午香吹暗尘。
菩萨蛮::陈克::池塘淡淡浮。杏花吹尽垂杨碧。天气度清明。小园新雨晴。绿窗描绣罢。笑语酴下。围坐赌青梅。困从双脸来。
菩萨蛮::陈克::绿芜墙绕青苔院。中庭日淡芭蕉卷。蝴蝶上阶飞。烘帘自在垂。玉钩双语燕。宝杨花转。几处簸钱声。绿窗春睡轻。
菩萨蛮::陈克::柳条到地莺声滑。鸳鸯睡稳清沟阔。九曲转朱阑。花深人对闲。日长刀尺罢。试屐樱桃下。髻玉钗风。云轻线脚红。
菩萨蛮::陈克::绿阴寂寂樱桃下。盆池劣照蔷薇架。帘影假山前。映阶红叶翻。芭蕉笼碧砌。子中庭睡。香径没人来。拂墙花又开。
点绛唇::陈克::曲陌春风，谁家姊妹同墙看。映花烘暖。困入茸茸眼。细马轻衫，倚醉偷回面。垂杨转。坠鞭挥扇。白地肝肠断。
好事近::陈克::寻遍石亭春，黯黯暮山明灭。竹外小溪深处，倚一枝寒月。淡云疏雨苦无情，得折便须折。醉帽凤鬟归去，有馀香愁绝。
千秋岁::陈克::柏舟高躅。晚岁宜遐福。门户壮，疏汤沐。青袍围白发。端锦缥犀轴。仙桂长，交柯却映蟠桃熟。缥缈长江曲。入破□箫逐。香雾满，飞华屋。玉钩凉月挂，冰麝芙蓉馥。千万寿，酒中倒卧南山绿。
鹧鸪天::陈克::禁馀寒酒半醒。蒲萄力软被愁侵。鲤鱼不寄江南信，绿尽菖蒲春水深。疑梦断，怆离襟。重帘复幕静。赤阑干外梨花雨，还是去年寒食心。
鹧鸪天::陈克::芳树阴阴脱晚红。馀香不断玉钗风。簿情夫婿花相似，一片西飞一片东。金翡翠，绣芙蓉。从教纤媚笑床空。揉蓝衫子休无赖，只与离人结短封。
鹧鸪天::陈克::小市桥弯更向东。便门长记旧相逢。踏青会散秋千下，鬓影衣香怯晚风。悲往事，向孤鸿。断肠肠断旧情浓。梨花院落黄茅店，绣被春寒此夜同。
豆叶黄・忆王孙::陈克::粉墙丹柱柳丝中。帘箔轻明花影重。午醉醒来一面风。
豆叶黄・忆王孙::陈克::树头初日鹁鸠鸣。野店山桥新雨晴。短褐无泥竹杖轻。
豆叶黄・忆王孙::陈克::秋千人散小庭空。麝冷灯昏愁杀侬。独有闲阶两袖风。
鹧鸪天::陈克::柳外东风不满旗。青裾白面出疏篱。来打鼓侬吹笛，催送儿郎踏浪飞。倾两耳，斗双螭。家家春酒泻尖泥。侬今已是沧浪客，莫向尊前唱教池。
浣溪沙::陈克::罨画溪头春水生。铜官山外夕阳明。暖风无力小舟横。万事悠悠生处熟，三杯兀兀醉时醒。杏花杨柳更多情。
浣溪沙::陈克::桥北桥南新雨晴。柳边花底暮寒轻。万家灯火照溪明。凫舄差池官事了，木山彩错市人惊。街头酒贱唱歌声。
减字木兰花::陈克::阆风玄圃。阳羡溪头山好处。郁郁葱葱。胜日尊笑语中。十分芳酒。鹤发初生千万寿。乐事年年。弟劝兄酬阿母前。
临江仙::陈克::老屋风悲脱叶，枯城月破浮烟。谁人惨惨把忧端。蛮歌犯星起，重觉在天边。秋色巧摧愁鬓，夜寒偏著诗肩。不知桂影为谁圆。何须照床里，终是一人眠。
清平乐::陈克::枕边清血。梦好离肠切。笑倚柳条同挽结。满眼河桥烟月。莺啼新晓珑。罗窗寂寞春空。只许梦魂相近，此生枉是相逢。
鹧鸪天::陈克::白苎吴侬红颊儿。行歌半是使君诗。山茶处处春犹浅，灯市人人夜不归。拚剧饮，莫相违。皇恩往往下丹墀。挥毫却对莲花炬，忆著苹洲秉烛时。
南歌子::陈克::午夜添红蜡，分曹立翠娥。觥筹寂寂断经过。谁料绮丛香里、是银河。老去空髯戟，愁来奈脸波。一杯如此断肠何。枉杀两人心事、只闻歌。
南歌子::陈克::献鲤荣今日，凭熊瑞此邦。年年寿酒乐城隍。共道使君椿树、似甘棠。歌舞重城晓，从容燕席凉。不须苏合与都梁。风外荷花无数、是炉香。
南歌子::陈克::北固烟中寺，西津雨後山。看公英气两眉间。如在林霏、江月袭人寒。展翼声名久，占熊福艾全。风流不是地行仙。好去鞭笞鸾凤、紫微天。
南歌子::陈克::云里千山暖，溪头八月凉。华簪霭霭待萱堂。羡子怀中双橘、半青黄。老去齐眉案，闲来坦腹床。相如何日从长杨。惭愧年年高会、索槟榔。
南歌子::陈克::胜日萱庭小，西风橘柚长。天怜扇枕彩衣郎。乞与淡云纤月、十分凉。潋滟三危雾，氤氲百濯香。年来椿树更苍苍。不用蓝桥辛苦、捣玄霜。
南歌子::陈克::画幛经梅润，罗衣尚麦寒。古苔苍石绿句栏。帘外映花新竹、两三竿。蠢蠢吴蚕卧，娉娉楚女闲。红阴角子共尝酸。肠断个侬憨态、小眉弯。
南歌子::陈克::看月凭肩枨，娇春枕臂眠。不尽花絮夜来寒。帐底浓香残梦、更缠绵。起晚笼莺怪，妆迟绣伴牵。声声催唤药栏边。整髻收裙无力、上秋千。
虞美人::陈克::越罗巧画春山叠。个里融香雪。满身空翠不胜寒。恰似那回偷印、小眉山。青骢油壁西陵下。仿佛当时话。而今眼底是高唐。拂拂淡云疏雨、断人肠。
双燕儿::朱敦复::尚志服事跛神仙。辛勤了、万千般。一朝身死入黄泉。至诚地、哭皇天。旁人苦苦叩玄言。不免得、告诸贤。
聒龙谣::朱敦儒::肩拍洪崖，手携子晋，梦里暂辞尘宇。高步层霄，俯人间如许。算蜗战、多少功名，问蚁聚、几回今古。度银潢、展尽参旗，桂花澹，月飞去。天风紧，玉楼斜，舞万女霓袖，光摇金缕。明廷宴阕，倚青冥回顾。
聒龙谣::朱敦儒::凭月携箫，溯空秉羽，梦踏绛霄仙去。花冷街榆，悄中天风露。并真官、蕊佩芬芳，望帝所、紫云容与。享钧天、九奏传觞，听龙啸，看莺舞。惊尘世，悔平生，叹万感千恨，谁怜深素。群仙念我，好人间难住。
雨中花・夜行船::朱敦儒::故国当年得意，射麋上苑，走马长楸。对匆匆佳气，赤县神州。好景何曾虚过，胜友是处相留。向伊川雪夜，洛浦花朝，占断狂游。胡尘卷地，南走炎荒，曳裾强学应刘。空漫说、螭蟠龙卧，谁取封侯。
水调歌头::朱敦儒::当年五陵下，结客占春游。红缨翠带，谈笑跋马水西头。落日经过桃叶，不管插花归去，小袖挽人留。换酒春壶碧，脱帽醉青楼。楚云惊，陇水散，两漂流。如今憔悴，天涯何处可消忧。长揖飞鸿旧月。不知今夕烟水，都照几人愁。有泪看芳草，无路认西州。
水调歌头::朱敦儒::白日去如箭，达者惜分阴。问君何苦，长抱冰炭利名心。冀望封侯一品，侥升仙三岛，不死解烧金。听取百年曲，三叹有遗音。会良朋，逢美景，井频斟。昔人已矣，松下泉底不如今。幸遇重阳佳节，高处红萸黄菊，好把醉乡寻。澹澹飞鸿没，千古共销魂。
水调歌头::朱敦儒::偏赏中秋月，从古到如今。金风玉露相间，别做一般清。是处帘栊争卷，谁家管弦不动，乐世足欢情。莫指关山路，空使翠蛾颦。水精盘，鲈鱼脍，点新橙。鹅黄酒暖，纤手传杯任频斟。须惜晓参横後，直到来年今夕，十二数亏盈。未必来年看，得似此回明。
水调歌头::朱敦儒::平生看明月，西北有高楼。如今羁旅，常叹茅屋暗悲秋。闻说吴淞江上，有个垂虹亭好，结友漾轻舟。记得蓬莱路，端是旧曾游。趁黄鹄，湖影乱，海光浮。绝尘胜处，合是不数白苹洲。何物陶朱张翰，劝汝橙齑鲈脍，交错献还酬。寄语梅仙道，来岁肯同不。
水调歌头::朱敦儒::天宇著垂象，日月共回旋。因何明月，偏被指点古来传。浪语修成七宝，漫说霓裳九奏，阿姊最婵娟。愤激书青奏，伏愿听臣言。诏六丁，驱狡兔，屏痴蟾。移根老桂，种在历历白榆边。深锁广寒宫殿，不许娥歌舞，按次守星躔。永使无亏缺，长对日团圆。
水调歌头::朱敦儒::中秋一轮月，只和旧青冥。都缘人意，须道今夕别般明。是处登临开宴，争看吴歌楚舞，沈醉倒金尊。各自心中事，悲乐几般情。烛摧花，鹤警露，忽三更。舞茵未卷，玉绳低转便西倾。认取眼前流景，试看月归何处，因甚有亏盈。我自阖门睡，高枕笑浮生。
桂枝香::朱敦儒::春寒未定。是欲近清明，雨斜风横。深闭朱门，尽日柳摇金井。年光自趁飞花紧。奈幽人、雪添双鬓。谢山携妓，黄垆贳酒，旧愁慵整。念壮节、漂零未稳。负九江风笛，五湖烟艇。起舞悲歌，泪眼自看清影。新莺又向愁时听。把人间、如梦深省。旧溪鹤在，寻云弄水，是事休问。
水龙吟::朱敦儒::放船千里凌波去。略为吴山留顾。云屯水府，涛随神女，九江东注。北客翩然，壮心偏感，年华将暮。念伊嵩旧隐，巢由故友，南柯梦、遽如许。回首妖氛未扫，问人间、英雄何处。奇谋报国，可怜无用，尘昏白羽。铁锁横江，锦帆冲浪，孙郎良苦。但求敲桂棹，悲吟梁父，泪流如雨。
水龙吟::朱敦儒::晓来极目同云，暧空降雪花零乱。平生尘想，老来俗状，都齐惊散。玉凤凌霄，素虬横海，一杯相劝。任霓裳学舞，梅妆作面，终不似、天裁翦。正是年华美满。斗迎春、巧飞钗燕。冲寒醉眼，倚空长揖，群仙笑粲。说道瑶池，有人来报，西真开宴。便争回蕊佩，高驰羽驾，卷东风转。
念奴娇::朱敦儒::见梅惊笑，问经年何处，收香藏白。似语如愁，却问我、何苦红尘久客。观里栽桃，仙家种杏，到处成疏隔。千林无伴，澹然独傲霜雪。且与管领春回，孤标争肯接、雄蜂雌蝶。岂是无情，知受了、多少凄凉风月。寄驿人遥，和羹心在，忍使芳尘歇。东风寂寞，可怜谁为攀折。
念奴娇::朱敦儒::插天翠柳，被何人，推上一轮明月。照我藤床凉似水，飞入瑶台琼阙。雾冷笙箫，风轻环佩，玉锁无人掣。闲云收尽，海光天影相接。谁信有药长生，素娥新炼就、飞霜凝雪。打碎珊瑚，争似看、仙桂扶疏横绝。洗尽凡心，满身清露，冷浸萧萧发。明朝尘世，记取休向人说。
念奴娇::朱敦儒::晚凉可爱，是黄昏人静，风生苹叶。谁作秋声穿细柳，初听寒蝉凄切。旋采芙蓉，重熏沈水，暗里香交彻。拂开冰簟，小床独卧明月。老来应免多情，还因风景好，愁肠重结。可惜良宵人不见，角枕兰衾虚设。宛转无眠，起来闲步，露草时明灭。银河西去，画楼残角呜咽。
念奴娇::朱敦儒::老来可喜，是历遍人间，谙知物外。看透虚空，将恨海愁山，一时碎。免被花迷，不为酒困，到处惺惺地。饱来觅睡，睡起逢场作戏。休说古往今来，乃翁心里，没许多般事。也不蕲仙不佞佛，不学栖栖孔子。懒共贤争，从教他笑，如此只如此。杂剧打了，戏衫脱与呆底。
念奴娇::朱敦儒::素秋天气，是登山临水，昔人悲处。我遇清时无个事，好约莺迁鸿翥。旋整兰舟，多携芳酝，笑里轻帆举。松江缆月，望云飞棹延伫。别乘文雅风流，新词光万丈，珠连锦聚。恨不同游，指浩渺、玉宇琼楼相付。桂子收香，蟾辉采露，暂辍尊前舞。丝囊封寄，倩他双翠衔去。
念奴娇::朱敦儒::腊回春近，正日添宫线，香传梅驿。玉律冰壶此际显，天与奇才英识。贯日孤忠，凌云独志，曾展回天力。功名由命，等闲却铩鸾翮。谁信夫子如今，眠云情意稳，风尘机息。邂逅初心得计处，伊水鸥闲波碧。但恐天教，经纶缘在，未遂紫烟客。君王图旧，看公归觐京国。
念奴娇::朱敦儒::放船纵棹，趁吴江风露，平分秋色。帆卷垂虹波面冷，初落萧萧枫叶。万顷琉璃，一轮金鉴，与我成三客。碧空寥阔，瑞星银汉争白。深夜悄悄鱼龙，灵旗收暮霭，天光相接。莹澈乾坤，全放出、叠玉层冰宫阙。洗尽凡心，相忘尘世，梦想都销歇。胸中云海，浩然犹浸明月。
苏武慢::朱敦儒::枕海山横，陵江潮去，雉堞秋风残照。闲寻桂子，试听菱歌，湖上晚来凉好。几处兰舟，采莲游女，归去隔花相恼。奈长安不见，刘郎已老，暗伤怀抱。谁信得、旧日风流，如今憔悴，换却五陵年少。逢花倒，遇酒坚辞，常是懒歌慵笑。
木兰花慢::朱敦儒::折芙蓉弄水，动玉佩、起秋风。正柳外闲云，溪头澹月，映带疏钟。人间厌谪堕久，恨霓旌未返碧楼空。且与时人度日，自怜怀抱谁同。当时种玉五云东。露冷夜耕龙。念瑞草成畦，琼疏未采，尘染衰容。
木兰花慢::朱敦儒::指荣河峻岳，锁胡尘、几经秋。叹故苑花空，春游梦冷，万斛堆愁。簪缨散、关塞阻，恨难寻杏馆觅瓜畴。凄惨年来岁往，断鸿去燕悠悠。拘幽。化碧海西头。剑履问谁收。但易水歌传，子山赋在，青史名留。
洞仙歌::朱敦儒::今年生日，庆一百省岁。喜趁烧灯作欢会。问先生有甚，阴德神丹，霜雪里、鹤在青松相似。总无奇异处，只是天然，冷澹寻常旧家计。探袖弄明珠，满眼儿孙，一壶酒、□向花间长醉。且落魄、装个老人星，共野叟行歌，太平时世。
洞仙歌::朱敦儒::风流老峭，负不群奇表。弹指超凡怎由教。把俗儒故纸，推向一边，三界外、寻得一场好笑。尘缘无处，应见宰官，苦行公心众难到。这功名富贵，有也寻常，管做得、越古超今神妙。待接得、众生总成佛，向酒肆淫房，再逞年少。
洞仙歌::朱敦儒::何人不爱，是江梅红绽。雪野寒空冻云晚。照清溪绰约，粉艳先春，包绛萼、姑射冰肌自暖。上林花万品，都借风流，国色天香任欣羡。共素娥青女，一笑相逢，人不见、悄悄霜宫月殿。想乘云、是在玉皇前，粲蕊佩明，侍清都燕。
满庭芳::朱敦儒::鹏海风波，鹤巢云水，梦残身寄尘寰。老来穷健，无闷也无欢。随分饥餐困睡，浑忘了、秋热春寒。清平世，闲人自在，乘兴访溪山。渔竿。要老伴，浮江载酒，舣棹观澜。倩轻鸥假道，白鹭随轩。直到垂虹亭上，惊怪我、却做仙官。中秋月，披襟四顾，不似在人间。
满庭芳::朱敦儒::花满金盆，香凝碧帐，小楼晓日飞光。有人相伴，开镜点新妆。脸嫩琼肌著粉，眉峰秀、波眼宜长。云鬟就，玉纤溅水，轻笑换明。檀郎。犹恣意，高凤枕，慵下银床。问今日何处，斗草寻芳。不管馀酲未解，扶头酒、亲捧瑶觞。催人起，雕鞍翠，乘露看姚黄。
满江红::朱敦儒::竹翠阴森，寒泉浸、几峰奇石。销畏日、溪蒲呈秀，水蕉供碧。筠簟平铺光欲动，纱高挂空无色。似月明、苹叶起秋风，潇湘白。不敢笑，红尘客。争肯羡，神仙宅。且披襟脱帽，自适其适。靖节窗风犹有待，本初朔饮非长策。怎似我、心闲便清凉，无南北。
风流子::朱敦儒::吴越东风起，江南路，芳草绿争春。倚危楼纵目，绣帘初卷，扇边寒减，竹外花明。看西湖、画船轻泛水，茵幄稳临津。嬉游伴侣，两两携手，醉回别浦，歌遏南云。有客愁如海，江山异，举目暗觉伤神。空想故园池阁，卷地烟尘。
望海潮::朱敦儒::嵩高维岳，图书之渊，西都二室三川。神鼎定金，麟符刻玉，英灵未称河山。谁再整乾坤。是挺生真主，浴日开天。御归梁苑，驾回汾水凤楼闲。升平运属当千。眷凝旒暇日，西顾依然。银汉诏虹，瑶台赐碧，一新瑞气祥烟。重到帝居前。怪鹊桥龙阙，飞下人间。父老欢呼，翠华来也太平年。
胜胜慢・声声慢::朱敦儒::红炉围锦，翠幄盘雕，楼前万里同云。青雀窥窗，来报瑞雪纷纷。开帘放教飘洒，度华筵、飞入金尊。斗迎面，看美人呵手，旋罗巾。莫说梁园往事，休更羡、越溪访戴幽人。此日西湖真境，圣治中兴。
芰荷香::朱敦儒::远寻花。正风亭霁雨，烟浦移沙。缓提金勒，路拥桃叶香车。凭高帐饮，照羽觞、晚日横斜。六朝浪语繁华。山围故国，绮散馀霞。无奈尊前万里客，叹人今何在，身老天涯。壮心零落，怕听叠鼓掺挝。江浮醉眼，望浩渺、空想灵槎。
沁园春::朱敦儒::七十衰翁，告老归来，放怀纵心。念聚星高宴，围红盛集，如何著得，华发陈人。勉意追随，强颜陪奉，费力劳神恐未真。君休怪，近频辞雅会，不是无情。岩扃。旧菊犹存。更松偃、梅疏新种成。爱静窗明几，焚香宴坐，闲调绿绮，默诵黄庭。莲社轻舆，雪溪小棹，有兴何妨寻弟兄。如今且，花迷酒困，心迹双清。
卜算子慢::朱敦儒::凭高望远，云断路迷，山簇暮寒凄紧。兰菊如斯，燕子怎知秋尽。想闺中、锦换新翻晕。自解佩匆匆散後，鸳鸯到今难问。只得愁成病。是悔上瑶台，误留金枕。不忍相忘，万里再寻音信。奈飘风、不许蓬莱近。又一番、冻雨凄凉，送归鸿成阵。
醉春风::朱敦儒::夜饮西真洞。群仙惊戏弄。素娥传酒袖凌风，送送送。吸尽金波，醉朝天阙，斗班星拱。碧简承新宠。紫微恩露重。忽然推枕草堂空。
踏歌::朱敦儒::宴阕。散津亭鼓吹扁舟发。离魂黯、隐隐阳关彻。更风愁雨细添凄切。恨结。叹良朋雅会轻离诀。一年价、把酒风花月。便山遥水远分吴越。书倩雁，梦借蝶。重相见、且把归期说。
鹊桥仙::朱敦儒::溪清水浅，月胧烟澹，玉破梅梢未遍。横枝依约影如无，但风里、空香数点。乘风欲去，凌波难住，谁见红愁粉怨。夜深青女湿微霜，暗香散、广寒宫殿。
鹊桥仙::朱敦儒::今年冬後，黄花初绽。莫怪时光较晚。晓来玉露芳丛，莹秀色、无尘到眼。支筇驻屐，徘徊篱畔。弄酌金杯自泛。须添罗幕护风霜，要留与、疏梅相见。
鹊桥仙::朱敦儒::娥怕闹，银蟾传令，且与遮鸾翳凤。直须人睡俗尘清，放云汉、冰轮徐动。山翁散发，披衣松下，琴奏瑶池三弄。曲终鹤警露华寒，笑浊世、饶伊做梦。
鹊桥仙::朱敦儒::携琴寄鹤，辞山别水，乘兴随云做客。囊中欲试紫金丹，待点化、鸾红凤碧。谁知到此，玉梯无路，天上难通消息。不如却趁白云归，免误使、山英扫迹。
鹊桥仙::朱敦儒::竹西散策，花阴围坐，可恨来迟几日。披香不觉玉壶空，破酒面、飞红半湿。悲歌醉舞，九人而已，总是天涯倦客。东风吹泪故园春，问我辈、何时去得。
鹊桥仙::朱敦儒::白鸥欲下，金鱼不去，圆叶低开蕙帐。轻风冷露夜深时，独自个、凌波直上。幽阑共晚，明难寄，尘世教谁将傍。会寻织女趁灵槎，泛旧路、银河万丈。
临江仙::朱敦儒::西子溪头春到也，大家追趁芳菲。盘雕翦锦换障泥。花添金凿落，风展玉东西。先探谁家梅最早，雪儿桂子同携。别翻舞袖按新词。从今排日醉，醉过牡丹时。
临江仙::朱敦儒::堪笑一场颠倒梦，元来恰似浮云。尘劳何事最相亲。今朝忙到夜，过腊又逢春。流水滔滔无住处，飞光忽忽西沈。世间谁是百年人。个中须著眼，认取自家身。
临江仙::朱敦儒::直自凤凰城破後，掰钗破镜分飞。天涯海角信音稀。梦回辽海北，魂断玉关西。月解重圆星解聚，如何不见人归。今春还听杜鹃蹄。年年看塞雁，一十四番回。
临江仙::朱敦儒::最好中秋秋夜月，常时易雨多阴。难逢此夜更无云。玉轮飞碧落，银幕换层城。桂子香浓凝瑞露，中兴气象分明。酒楼灯市管弦声。今宵谁肯睡，醉看晓参横。
临江仙::朱敦儒::生长西都逢化日，行歌不记流年。花间相过酒家眠。乘风游二室，弄雪过三川。莫笑衰容双鬓改，自家风味依然。碧潭明月水中天。谁闲如老子，不肯作神仙。
临江仙::朱敦儒::纱帽篮舆青织盖，儿孙从我嬉游。绿池红径雨初收。桃偏会笑，细柳几曾愁。随分盘筵供笑语，花间社酒新。踏歌起舞醉方休。陶潜能啸傲，贺老最风流。
临江仙::朱敦儒::几日春愁无意绪，拈金翦彩慵拈。小楼终日怕凭阑。一双新泪眼，千里旧关山。苦恨碧云音信断，只教征雁空还。早知盟约是虚言。枉裁诗字锦，悔寄泪痕笺。
临江仙::朱敦儒::信取虚空无一物，个中著甚商量。风头紧後白云忙。风元无去住，云自没行藏。莫听古人闲语话，终归失马亡羊。自家肠肚自端详。一齐都打碎，放出大圆光。
鹧鸪天::朱敦儒::草草园林作洛川。碧宫红塔借风烟。虽无金谷花能笑，也有铜驼柳解眠。春似旧，酒依前。何妨倚杖雪垂肩。五陵侠少今谁健，似我亲逢建武年。
鹧鸪天::朱敦儒::检尽历头冬又残。爱他风雪忍他寒。拖条竹杖家家酒，上个篮舆处处山。添老大，转痴顽。谢天教我老来闲。道人还了鸳鸯债，纸帐梅花醉梦间。
鹧鸪天::朱敦儒::我是清都山水郎，天教懒慢带疏狂。曾批给露支风敕，累奏留云借月章。诗万首，酒千觞，几曾着眼看侯王？玉楼金阙慵归去，且插梅花醉洛阳。
鹧鸪天::朱敦儒::唱得梨园绝代声。前朝惟数李夫人。自从惊破霓裳後，楚奏吴歌扇里新。秦嶂雁，越溪砧。西风北客两飘零。尊前忽听当时曲，侧帽停杯泪满巾。
鹧鸪天::朱敦儒::曾为梅花醉不归。佳人挽袖乞新词。轻红遍写鸳鸯带，浓碧争斟翡翠卮。人已老，事皆非。花前不饮泪沾衣。如今但欲关门睡，一任梅花作雪飞。
鹧鸪天::朱敦儒::画舫东时洛水清。别离心绪若为情。西风挹泪分携後，十年长亭九梦君。云背水，雁回汀。只应芳草见离魂。前回共采芙蓉处，风自凄凄月自明。
鹧鸪天::朱敦儒::竹粉吹香杏子丹。试新纱帽衣宽。日长几案琴书静，地僻池塘鸥鹭闲。寻汗漫，听潺。澹然心寄水云间。无人共酌松黄酒，时有飞仙暗往还。
鹧鸪天::朱敦儒::至节先庚欲雪天。玳筵围锦帐青毡。嫖姚副帅招佳客，太守高明别乘贤。歌宛转，舞蹁迁。金钗十二拥婵娟。老人南极星边住，也趁梅花听管弦。
鹧鸪天::朱敦儒::凤烛星球初试灯。冰轮辗破碧棱层。来宵虽道十分满，未必胜如此夜明。留上客，换瑶觥。任教楼外晓参横。春风从旧偏怜我，那更娥是故人。
鹧鸪天::朱敦儒::通处灵犀一点真。随紫橐步红茵，个中自是神仙住，花作帘栊玉作人。偏澹静，最尖新。等闲舞雪振歌尘。若教宋玉尊前见，应笑襄王梦里寻。
鹧鸪天::朱敦儒::天上人间酒最尊。非甘非苦味通神。一杯能变愁山色，三盏全迥冷谷春。欢後笑，怒时。醒来不记有何因。古时有个陶元亮，解道君当恕醉人。
鹧鸪天::朱敦儒::有个仙人捧玉卮。满斟坚劝不须辞。瑞龙透顶香难比，甘露浇心味更奇。开道域，洗尘机。融融天乐醉瑶池。霓裳拽住君休去，待我醒时更一。
鹧鸪天::朱敦儒::不系虚舟取性颠。浮河泛海不知年。乘风安用青帆引，逆浪何须锦缆牵。云荐枕，月铺毡。无朝无夜任横眠。太虚空里知谁管，有个明官唤做天。
鹧鸪天::朱敦儒::极目江湖水浸云。不堪回首洛阳春。天津帐饮凌云客，花市行歌绝代人。穿绣陌，踏香尘。满城沈醉管弦声。如今远客休惆怅，饱向皇都见太平。
木兰花・玉楼春::朱敦儒::老後人间无去处。多谢碧桃留我住。红尘回步旧烟霞，清境开扉新院宇。隐几日长香一缕。
木兰花・玉楼春::朱敦儒::前日寻梅椒样缀。今日寻梅蜂已至。乍开绛萼欲生香，略绽粉苞先有意。古人今日升沈异。
蓦山溪::朱敦儒::邻家相唤，酒熟闲相过。竹径引篮舆，会乡老、吾曹几个。沈家姊妹，也是可怜人，回巧笑，发清歌，相间花间坐。高谈阔论，无可无不可。幸遇太平年，好时节、清明初破。浮生春梦，难得是欢娱，休要劝，不须辞，醉便花间卧。
蓦山溪::朱敦儒::琼蔬玉蕊。久寄清虚里。春到碧溪东，下白云、寻桃问李。弹簧吹叶，懒傍少年场，遗楚佩，觅秦箫，踏破青鞋底。河桥酒熟，谁解留侬醉。两袖拂飞花，空一春、凄凉憔悴。东风误我，满帽洛阳尘，唤飞鸿，遮落日，归去烟霞外。
蓦山溪::朱敦儒::西真姊妹。只这梅花是。乘醉下瑶池，粉燕支、何曾梳洗。冰姿素艳，无意压群芳，独自笑，有时愁，一点心难寄。雪添蕊佩。霜护盈盈泪。尘世悔重来，梦凄凉，玉楼十二。教些香去，说与惜花人，云黯澹，月朦胧，今夜谁同睡。
蓦山溪::朱敦儒::夜来雨过，桃李将开遍。策杖引儿童，也学人、随莺趁燕。青天许大，多少好风光，一岁去，一春来，只恁空扰乱。西池琼苑。游赏人何限。玉勒拥朱轮，各骋些、新欢旧怨。都齐醉也，说甚是和非，我笑他，他不觉，花落春风晚。
蓦山溪::朱敦儒::元来尘世。放著希奇事。行到路穷时，果别有、真山真水。登临任意，随步白云生，三秀草，九花藤，满袖琼瑶蕊。何须麴老，浩荡心常醉。唱个快活歌，更说甚、黄梁梦里。苍颜华发，只是旧时人，不动步，却还家，处处新桃李。
蓦山溪::朱敦儒::东风不住。几阵黄梅雨。风外晓莺声，怨飘零、花残春暮。鸳鸯散後，供了十年愁，怀旧事，想前欢，忍记丁宁语。尘昏青镜，休照孤鸾舞。烟锁凤楼空，问吹箫、人今何处。小窗惊梦，携手似平生，阳台路。行云去。目断山无数。
蓦山溪::朱敦儒::西江东去，总是伤时泪。北陆日初长，对芳尊、多悲少喜。美人去後，花落几春风，杯漫洗。人难醉。愁见飞灰细。梅边雪外。风味犹相似。迤逦暖乾坤，仗君主、雄风英气。吾曹老矣，端是有心人、追剑履。辞黄绮。珍重萧生意。
朝中措::朱敦儒::先生馋病老难医。赤米厌晨炊。自种畦中白菜，腌成瓮里黄齑。
朝中措::朱敦儒::先生筇杖是生涯。挑月更担花。把住都无憎爱，放行总是烟霞。
朝中措::朱敦儒::当年弹铗五陵间。行处万人看。雪猎星飞羽箭，春游花簇雕鞍。
朝中措::朱敦儒::东方千骑拟三河。灯夕试春罗。想是蟾宫高会，暂留暮雨娥。
朝中措::朱敦儒::闲愁无奈指频弹。芳景为谁残。可惜良宵虚过，且容草草谋欢。
朝中措::朱敦儒::元宵初过少吹弹。楼角彩灯残。踏雪闲寻深院，携壶试觅幽欢。
朝中措::朱敦儒::夜来听雪晓来看。惊失却尘寰。摇撼琼林玉树，心疑身是仙官。
朝中措::朱敦儒::新来省悟一生痴。寻觅上天梯。抛失眼前活计，踏翻暗里危机。
朝中措::朱敦儒::登临何处自销忧。直北看扬州。朱雀桥边晚市，石头城下新秋。
朝中措::朱敦儒::胸中尘土久无奇。今夕借清辉。歌纵群英诸彦，舞狂蕙带荷衣。
朝中措::朱敦儒::红稀绿暗掩重门。芳径罢追寻。已是老於前岁，那堪穷似他人。
促拍丑奴儿::朱敦儒::清露湿幽香。想瑶台、无语凄凉。飘然欲去，依然如梦，云度银潢。
醉落魄・一斛珠::朱敦儒::海山叠翠。夕阳殷雨云堆雪。鹧鸪声里蛮花发。我共扁舟，江上两萍叶。东风落酒愁难说。谁教春梦分胡越。
醉思仙::朱敦儒::倚晴空。正三洲下叶，七泽收虹。叹年光催老，身世飘蓬。南歌客，新丰酒，但万里、云水俱东。谢故人，解系船访我，脱帽相从。人世欢易失，尊俎且更从容。任酒倾波碧，烛翦花红。
感皇恩::朱敦儒::曾醉武陵溪，竹深花好。玉佩云鬟共春笑。主人好事，坐客雨巾风帽。日斜青凤舞，金尊倒。歌断渭城，月沈星晓。海上归来故人少。旧游重到。但有夕阳衰草。恍然真一梦，人空老。
感皇恩::朱敦儒::早起未梳头，小园行遍。拄杖穿花露犹泫。菊篱瓜畹。最喜引枝添蔓。先生独自笑，流莺见。著意访寻，幽香国艳。千里移根未为远。浅深相间。最要四时长看。群芳休怪我，归来晚。
感皇恩::朱敦儒::一个小园儿，两三亩地。花竹随宜旋装缀。槿篱茅舍，便有山家风味。等闲池上饮，林间醉。都为自家，胸中无事。风景争来趁游戏。称心如意。剩活人间几岁。洞天谁道在，尘寰外。
杏花天::朱敦儒::挂帘等月阑干曲。厌永昼、劳烟倦局。单衣汗透鲛绡缩。脱帽梳犀枕玉。移床就、碧梧翠竹。寄语倩、娥伴宿。
杏花天::朱敦儒::听蝉翦叶迎秋燕。画戟散、金铺开遍。清风占住秦筝怨。楼上衙牌易晚。飞雨过、绣幕尽卷。借水沈、龙涎旋碾。
杏花天::朱敦儒::残春庭院东风晓。细雨打、鸳鸯寒峭。花尖望见秋千了。无路踏青斗草。人别後、碧云信杳。对好景、愁多欢少。
恋绣衾::朱敦儒::木落江南感未平。雨萧萧、衰鬓到今。甚处是长安路，水连空、山锁暮云。
青玉案::朱敦儒::芝房并蒂空称瑞。几曾见、香旎旎。也不论兰休比蕙。王孙高韵，说得的当，不减唐诸李。今朝影落琼杯里。共才子佳人斗高致。
南歌子::朱敦儒::住近沈香浦，门前蕙草春。鸳鸯飞下柘枝新。见弄青梅初著、翠罗裙。怕唤拈歌扇，嫌催上舞茵。几时微步不生尘。来作维摩方丈、散花人。
苏幕遮::朱敦儒::瘦仙人，穷活计。不养丹砂，不肯参同契。两顿家餐三觉睡。闭著门儿，不管人闲事。又经年，知几岁。老屋穿空，幸有天遮蔽。不饮香醪常似醉。白鹤飞来，笑我颠颠地。
苏幕遮::朱敦儒::酒壶空，歌扇去。独倚危楼，无限伤心处。芳草连天云薄暮。故国山河，一阵黄梅雨。有奇才，无用处。壮节飘零，受尽人间苦。欲指虚无问征路。回首风云，未忍辞明主。
浪淘沙::朱敦儒::圆月又中秋。南海西头。蛮云瘴雨晚难收。北客相逢弹泪坐，合恨分愁。无酒可销忧。但说皇州。天家宫阙酒家楼。今夜只应清汴水，呜咽东流。
浪淘沙::朱敦儒::风约雨横江。秋满篷窗。个中物色尽凄凉。更是行人行未得，独系归。拥被换残香。黄卷堆床。开愁展恨翦思量。伊是浮云侬是梦，休问家乡。
浪淘沙::朱敦儒::白菊好开迟。冷蝶空迷。沾风惹露也随时。何事深藏偏在後，天性难移。陶令最怜伊。同病相医。寒枝瘦叶更栽培。直待群芳零落後，独殿东篱。
千秋岁::朱敦儒::占秋呈瑞。四海杨公子。蹋拖尚带蓬壶体。清新春草句，潇洒兰亭字。宦情少，眠云弄月知心事。此去应无滞。稳步烟宵地。鹏万里，鹤千岁。他年黄阁老，访我清溪醉。青凤舞，贻君万斛瑶花蕊。
定风波::朱敦儒::红药花前欲送春。金鞭柘弹趁芳尘。故傍绣帘柳线。恰见。澹梳妆映瘦腰身。闲倚金铺书闷字。尤。为谁憔悴减心情。放下彩毫匀粉泪。
踏莎行::朱敦儒::梅倚江娥，日舒宫线。老人星唤群仙宴。泛杯玉友暖飞浮，堆盘金橘光零乱。听命宽心，随缘适愿。痴狂赢取身长健。醉中等看碧桃春，尊前莫问蓬莱浅。
踏莎行::朱敦儒::花涨藤江，草熏鸭步。锦帆兰棹分春去。二翁元是一溪云，暂为山北山南雨。绿酒多斟，白须休觑。飞丹约定烟霞侣。与君先占赤城春，回桡早趁桃源路。
梦玉人引::朱敦儒::浪萍风梗，寄人间，倦为客。梦里瀛洲，姓名误题仙籍。敛翅归来，爱小园、蜕箨碧。新种幽花，戒儿童休摘。放怀随分，各逍遥，飞等鹏翼。舍此萧闲，问君携杖安适。
一落索::朱敦儒::一夜雨声连晓。青灯相照。旧时情绪此时心，花不见、人空老。可惜春光闲了。
一落索::朱敦儒::惯被好花留住。蝶飞莺语。少年场上醉乡中，容易放、春归去。今日江南春暮。
渔家傲::朱敦儒::谁转琵琶弹侧调。征尘万里伤怀抱。客散黄昏庭院悄。灯相照。春寒燕子归来早。可惜韶光虚过了。多情人已非年少。只恐莺啼春又老。知音少。人间何处寻芳草。
渔家傲::朱敦儒::鉴水稽山尘不染。归来贺老身强健。有客跨鲸游汗漫。留羽扇。玉船取酒青鸾劝。莫恨飞花容易散。仙家风味何曾减。春色一壶丹九转。堪为伴。雕粱幸有轻盈燕。
渔家傲::朱敦儒::畏暑闲寻湖上径。雨丝断送凉成阵。风里芙蓉斜不整。沈红影。约回萍叶波心静。催唤吴姬迎小艇。妆花烛焰明相映。饮到夜阑人却醒。风雨定。欲归更把阑干凭。
望江南・忆江南::朱敦儒::炎昼永，初夜月侵床。露卧一丛莲叶畔，芙蓉香细水风凉。枕上是仙乡。浮世事，能有几多长。
十二时・忆少年::朱敦儒::连云衰草，连天晚照，连山红叶。西风正摇落，更前溪呜咽。燕去鸿归音信绝。
南乡子::朱敦儒::宫样细腰身。玉带罗衫稳试新。小底走来宣对御，催频。曲殿西厢小苑门。歌舞斗轻盈。不许杨花上锦茵。劝得君王真个醉，承恩。金凤红袍印粉痕。
南乡子::朱敦儒::风雪打黄昏。别殿无人早闭门。拜了天香罗袖冷，低颦。催灭银灯解绣裙。金鸭卧残薰。看破屏风数泪痕。回首昭阳天样远，销魂。又过梅花一番春。
行香子::朱敦儒::宝篆香沈。锦瑟尘侵。日长时、懒把金针。裙腰暗减，眉黛长颦。看梅花过，梨花谢，柳花新。春寒院落，灯火黄昏。悄无言、独自销魂。
忆帝京::朱敦儒::元来老子曾垂教。挫锐和光为妙。因甚不听他，强要争工巧。只为忒惺惺，惹尽闲烦恼。你但莫、多愁早老。你但且、不分不晓。
桃源忆故人::朱敦儒::飘萧我是孤飞雁。不共红尘结怨。几度蓬莱清浅。侧翅曾傍看。有时飞入西真院。许趁风光流转。玉芯绿花开遍。可惜无人见。
桃源忆故人::朱敦儒::小园雨霁秋光转。天气微寒犹暖。黄菊红蕉庭院。翠径苔痕软。眼前明快眉间展。细酌霞觞不浅。一曲广陵弹遍。目送飞鸿远。
桃源忆故人::朱敦儒::雨斜风横香成阵。春去空留春恨。欢少愁多因甚。燕子浑难问。碧尖蹙损眉慵晕。泪湿燕支红沁。可惜海棠吹尽。又是黄昏近。
桃源忆故人::朱敦儒::西楼几日无人到。依旧红围绿绕。楼下落花谁扫。不见长安道。碧云望断无音耗。倚遍阑干残照。试问泪弹多少。湿遍楼前草。
桃源忆故人::朱敦儒::谁能留得朱颜住。枉了百般辛苦。争似萧然无虑。任运随缘去。人人放著逍遥路。只怕君心不悟。弹指百年今古。有甚成亏处。
桃源忆故人::朱敦儒::玉笙吹彻清商後。寂寞弓弯舞袖。巧画远山不就。只为眉长皱。灵犀望断星难透。立到凄凉时候。今夜月明如昼。人共梅花瘦。
好事近::朱敦儒::春雨细如尘，楼外柳丝黄湿。风约绣帘斜去，透窗纱寒碧。美人慵翦上元灯，弹泪倚瑶瑟。却上紫姑香火，问辽东消息。
好事近::朱敦儒::春雨挠元宵，花绽柳眠无力。风峭画堂帘幕，卷金泥红湿。王孙开宴聚娇饶，越山洗愁碧。休说凤凰城里，少年时踪迹。
好事近::朱敦儒::惊见老仙来，触目琳琅奇绝。打酒道人林下，奏醉翁三叠。接倾倒海云飞，物色又催别。回棹晚江春雨，胜剡溪风雪。
好事近::朱敦儒::春去尚堪寻，莫恨老来难却。且趁禁烟百七，醉残英馀萼。坐间玉润赋妍辞，情语见真乐。引满瘿杯竹盏，胜黄金凿落。
好事近::朱敦儒::摇首出红尘，醒醉更无时节。活计绿蓑青笠，惯披霜冲雪。晚来风定钓丝闲，上下是新月。千里水天一色，看孤鸿明灭。
好事近::朱敦儒::眼里数闲人，只有钓翁潇洒。已佩水仙宫印，恶风波不怕。此心那许世人知，名姓是虚假。一棹五湖三岛，任船儿尖耍。
好事近::朱敦儒::渔父长身来，只共钓竿相识。随意转船回棹，似飞空无迹。芦花开落任浮生，长醉是良策。昨夜一江风雨，都不曾听得。
好事近::朱敦儒::拨转钓鱼船，江海尽为吾宅。恰向洞庭沽酒，却钱塘横笛。醉颜禁冷更添红，潮落下前碛。经过子陵滩畔，得梅花消息。
好事近::朱敦儒::短棹钓船轻，江上晚烟笼碧。塞雁海鸥分路，占江天秋色。锦鳞拨刺满蓝鱼，取酒价相敌。风顺片帆归去，有何人留得。
好事近::朱敦儒::猛向这边来，得个信音端的。天与一轮钓线，领烟波千亿。红尘今古转船头，鸥鹭已陈迹。不受世间拘束，任东西南北。
好事近::朱敦儒::绿泛一瓯云，留住欲飞胡蝶。相对夜深花下，洗萧萧风月。从容言笑醉还醒，争忍便轻别。只愿主人留客，更重斟金叶。
好事近::朱敦儒::失却故山云，索手指空为客。莼菜鲈鱼留我，住鸳鸯湖侧。偶然添酒旧壶卢，小醉度朝夕。吹笛月波楼下，有何人相识。
好事近::朱敦儒::深住小溪春，好在柳枝桃叶。风澹水轩人静，数双飞胡蝶。日长时有一莺啼，兰佩为谁结。销散旧愁新恨，泛琴心三叠。
好事近::朱敦儒::我不是神仙，不会炼丹烧药。只是爱闲耽酒，畏浮名拘缚。种成桃李一园花，真处怕人觉。受用现前活计，且行歌行乐。
长相思::朱敦儒::昨日晴。今日阴。楼下飞花楼上云。阑干双泪痕。江南人。江北人。一样春风两样情。晚寒潮未平。
长相思::朱敦儒::海云黄。橘洲霜。如箭滩流石似羊。溪船十丈长。人难量。水难量。过险方知著甚忙。归休老醉乡。
乌夜啼::朱敦儒::翦胜迎春後，和风入律频催。前回下叶飞霜处，红绽一枝梅。
沙塞子::朱敦儒::万里飘零南越，山引泪、酒添愁。不见凤楼龙阙、又惊秋。
沙塞子::朱敦儒::蛮径寻春春早，千点雪，已飞梅。席地插花传酒、日西催。
西江月::朱敦儒::澹澹薰风庭院，青青过雨园林。铜驼陌上旧莺声。今日江边重听。落帽酒中有趣，题桥琴里无心。香残沈水缕烟轻。花影阑干人静。
西江月::朱敦儒::琴上金星正照，砚中眼相青。闲来自觉有精神。心海风恬浪静。且喜面前花好，更听林外莺新。瓮头清辣洞庭春。醉里徐行路稳。
西江月::朱敦儒::元是西都散汉，江南今日衰翁。从来颠怪更心风。做尽百般无用。屈指八旬将到，回头万事皆空。云间鸿雁草间虫。共我一般做梦。
西江月::朱敦儒::穷後常如囚系，老来半似心风。饥蚊饿蚤不相容。一夜何曾做梦。被我不扇不捉，廓然总是虚空。寺钟官角任西东。别弄些儿骨董。
西江月::朱敦儒::世事短如春梦，人情薄似秋云。不须计较苦劳心。万事原来有命。幸遇三杯酒好，况逢一朵花新。片时欢笑且相亲。明日阴晴未定。
西江月::朱敦儒::日日深杯酒满，朝朝小圃花开。自歌自舞自开怀。且喜无拘无碍。青史几番春梦，黄泉多少奇才。不须计较与安排。领取而今现在。
西江月::朱敦儒::正月天饶阴雨，江南寒在晨朝。娇莺声袅杏花梢。暗澹绿窗春晓。好梦空留被在，新愁不共香销。小楼帘卷路迢迢。望断天涯芳草。
西江月::朱敦儒::织素休寻往恨，攀条幸有前缘。隔河彼此事经年。且说蓬莱清浅。障面重新团扇，倾鬟再整花钿。歌云舞雪画堂前。长共阿郎相见。
减字木兰花::朱敦儒::花弄扇。碧斗遥山眉黛晚。白玉阑干。倚遍春风翠袖寒。难寻可见。何似一双青翅燕。人瘦春残。芳草连云日下山。
减字木兰花::朱敦儒::寻花携李。红漾轻舟汀柳外。小簇春山。溪雨岩云不饱帆。相逢心醉。容易堆盘银烛泪。痛饮何言。犀箸敲残玉酒船。
减字木兰花::朱敦儒::东风桃李。春水绿波花影外。载酒胥山。祓禊相期落锦帆。吾曹一醉。却笑新亭人有泪。相对清言。不觉黄昏雨打船。
减字木兰花::朱敦儒::闲人行李。羽扇芒鞋尘世外。一叠溪山。也解分风送客帆。时平易醉。无复惊心并溅泪。长揖忘言。回棹桃花插满船。
减字木兰花::朱敦儒::刘郎已老。不管桃花依旧笑。要听琵琶。重院莺啼觅谢家。曲终人醉。多似浔阳江上泪。万里东风。国破山河落照红。
减字木兰花::朱敦儒::慵歌怕酒。今日春衫惊著瘦。双燕帘栊。金鸭香沈客泪中。琵琶重听。谁信人间多少恨。落日东风。吹得桃花满院红。
减字木兰花::朱敦儒::古人误我。独舞西风双泪堕。鹤去无踪。木落西陵返照红。人间难住。掷下酒杯何处去。楼锁钟残。山北山南两点烟。
减字木兰花::朱敦儒::无知老子。元住渔舟樵舍里。暂借权监。持节纡朱我甚惭。不能者止。免苦龟肠忧虎尾。身退心闲。剩向人间活几年。
减字木兰花::朱敦儒::斫鱼作。酒面打开香可。相唤同来。草草杯盘饮几杯。人生虚假。昨日梅花今日谢。不醉何为。从古英雄总是痴。
减字木兰花::朱敦儒::今年梅晚。懒趁寿阳钗上燕。月唤霜催。不肯人间取次开。低鬟掩袂。愁寄玉阑金井外。粉瘦香寒。独抱深心一点酸。
减字木兰花::朱敦儒::无人惜我。我自殷勤怜这个。恧峭惺惺。不肯随人独自行。乾坤许大。只在棘针尖上坐。依旧多情。搂著虚空睡到明。
减字木兰花::朱敦儒::年衰人老。矍铄支离君莫笑。白日青天。我自心情胜少年。超凡入妙。游戏神通随意到。酒圣诗仙。舞棹虚空驾铁船。
减字木兰花::朱敦儒::虚空无碍。你自痴迷不自在。撒手游行。到处笙歌拥路迎。天然美满。不用些儿心计算。莫听先生。引入深山百丈坑。
减字木兰花::朱敦儒::无人请我。我自铺毡松下坐。酌酒栽诗。调弄梅花作侍儿。心欢易醉。明月飞来花下睡。醉舞谁知。花满纱巾月满怀。
减字木兰花::朱敦儒::花随人去。今夜钱塘江上雨。宿酒残更。潮过西窗不肯明。小罗金缕。结尽同心留不住。何处长亭。绣被春寒掩翠屏。
减字木兰花::朱敦儒::有何不可。依旧一枚闲底我。饭饱茶香。瞌睡之时便上床。百般经过。且喜青鞋踏不破。小院低窗。桃李花开春昼长。
减字木兰花::朱敦儒::江南春水。罗幕黄昏寒未退。好个相知。唱到娥敛黛眉。夜阑人醉。风露无情花有泪。画角残时。一片参旗红杏西。
点绛唇::朱敦儒::淮海秋风，冶城飞下扬州叶。画船催发。倾酒留君别。卧倒金壶，相对天涯客。阳关彻。大江横绝。泪湿杯中月。
点绛唇::朱敦儒::客梦初回，卧听吴语开帆索。护霜云薄。澹澹芙蓉落。画舫无情，人去天涯角。思量著。翠蝉金雀。别後新梳掠。
点绛唇::朱敦儒::至日春云，万般祥瑞朝来奏。太平时候。乐事家家有。玉指呵寒，酥点梅花瘦。金杯酒。与君为寿。只愿人长久。
点绛唇::朱敦儒::春雨春风，问谁染就江南草。燕娇莺巧。只是参军老。今古红尘，愁了人多少。尊前好。缓歌低笑。醉向花间倒。
点绛唇::朱敦儒::缘径朱阑，暖烟晴日春来早。自家亭沼。不问人寻讨。携酒提篮，儿女相随到。风光好。醉纱帽。索共梅花笑。
柳梢青::朱敦儒::狂踪怪迹。谁料年老，天涯为客。帆展霜风，船随江月，山寒波碧。如今著处添愁，怎忍看、参西雁北。洛浦莺花，伊川云水，何时归得。
柳梢青::朱敦儒::松江胜集。中秋载酒，幽人闲客。云将迟疑，桂娥羞涩，一欢难得。天怜我辈凄凉，借万里、晴空湛碧。浩浩烟波，堂堂风月，今夕何夕。
柳梢青::朱敦儒::红分翠别。宿酒半醒，征鞍将发。楼外残钟，帐前残烛，窗边残月。想伊绣枕无眠，记行客、如今去也。心下难拚，眼前难觅，口头难说。
柳梢青::朱敦儒::梅蒸乍热。无处散策，芳菲初歇。席展凉莞，帐垂黄草，天然奇绝。披襟永昼清风，更荐枕、良宵皓月。一梦游仙，软云推倒，广寒宫阙。
柳梢青::朱敦儒::秋光正洁。仙家瑞草，黄花初发。物外高情，天然雅致，清标偏别。仙翁笑酌金杯，庆儿女、团圆喜悦。嫁与萧郎，凤凰台上，长生风月。
柳梢青::朱敦儒::水云晚照。浮生了了，霜风衰草。日月金梭，江山春梦，天多人少。赤松认得虚空，便一向、飞腾缥缈。直上蓬瀛，回看沧海，凄然长啸。
采桑子::朱敦儒::扁舟去作江南客，旅雁孤云。万里烟尘。回首中原泪满巾。碧山对晚汀洲冷，枫叶芦根。日落波平。愁损辞乡去国人。
采桑子::朱敦儒::天高风劲尘寰静，佳节重阳。叶下潇湘。碧海晴空一陈霜。安排弦管倾芳酝，报答秋光。昼短歌长。红烛黄花夜未央。
采桑子::朱敦儒::一番海角凄凉梦，却到长安。翠帐犀帘。依旧屏斜十二山。玉人为我调琴瑟，颦黛低鬟。云散香残。风雨蛮溪半夜寒。
忆秦娥::朱敦儒::西江碧。江亭夜燕天涯客。天涯客。一杯相属，此夕何夕。烛残花冷歌声急。秦关汉苑无消息。无消息。戍楼吹角，故人难得。
忆秦娥::朱敦儒::霜风急。江南路上梅花白。梅花白。寒溪残月，冷村深雪。洛阳醉里曾同摘。水西竹外常相忆。常相忆。宝钗双凤，鬓边春色。
忆秦娥::朱敦儒::吴船窄。吴江岸下长安客。长安客。惊尘心绪，转蓬踪迹。征鸿也是关河隔。孤飞万里谁相识。谁相识。三更月落，斗横西北。
忆秦娥::朱敦儒::歌锺列。公堂盛会酬佳节。酬佳节。皇恩宣布，早梅争发。舞场椎鼓催回雪。金壶镟酒琼酥热。琼酥热。今朝不饮，几时欢悦。
卜算子::朱敦儒::江上见新年，年夜听春雨。有个人人领略春，粉澹红轻注。深劝玉东西，低唱黄金缕。拈底梅花总是愁，酒尽人归去。
卜算子::朱敦儒::陌上雪销初，才得江梅信。翦彩盘金院落香，便觉烧灯近。乐事眼前多，春酒今年胜。好趁迎梅接柳时，满引金杯饮。
卜算子::朱敦儒::碧瓦小红楼，芳草江南岸。雨後纱窗几阵寒，零落梨花晚。看到水如云，送尽鸦成点。南北东西处处愁，独倚阑干遍。
卜算子::朱敦儒::古涧一枝梅，免被园林锁。路远山深不怕寒，似共春相。幽思有谁知，托契都难可。独自风流独自香，明月来寻我。
卜算子::朱敦儒::灼灼一枝桃，粉艳天然好。只被春风摆撼多，颜色凋零早。结子未为迟，悔恨随芳草。不下山来不出溪，待守刘郎老。
卜算子::朱敦儒::旅雁向南飞，风雨群初失。饥渴辛勤两翅垂，独下寒汀立。鸥鹭苦难亲，缴忧相逼。云海茫茫无处归，谁听哀鸣急。
卜算子::朱敦儒::山晓鹧鸪啼，云暗泷州路。榕叶阴浓荔子青，百尺桄榔树。尽日不逢人，猛地风吹雨。惨黯蛮溪鬼峒寒，隐隐闻铜鼓。
清平乐::朱敦儒::乱红深翠。楼阁春风外。胡蝶成团飞照水。睡鸭无人惊起。身闲更觉身轻。酒壶歌扇随行。芳草绿杨堤畔，一声初听啼莺。
清平乐::朱敦儒::人间花少。菊小芙蓉老。冷澹仙人偏得道。买定西风一笑。前身原是疏梅。黄姑点碎冰肌。惟有暗香长在，饱参清露霏微。
清平乐::朱敦儒::相留不住。又趁东风去。楼外夕阳芳草路。今夜短亭何处。杏花斜压阑干。朱帘不卷春寒。惆怅黄昏前後，离愁酒病厌厌。
清平乐::朱敦儒::多寒易雨。春事都相误。愁过黄昏无著处。宝篆烧残香缕。低鬟暗摘明。罗巾挹损残妆。檐外几声风玉，丁东敲断人肠。
清平乐::朱敦儒::春寒雨妥。花萼红难破。绣线金针慵不作。要见秋千无那。西邻姊妹丁宁。寻芳更约清明。画个丙丁帖子，前阶後院求晴。
清平乐::朱敦儒::当初相见。君恨相逢晚。一曲秦筝弹未遍。无奈昭阳人怨。便教恩浅情疏。隔花空望金舆。春晚不拈红粉，碧窗自录仙书。
昭君怨::朱敦儒::胧月黄昏亭榭。池上秋千初架。燕子说春寒。杏花残。泪断愁肠难断。往事总成幽怨。幽怨几时休。泪还流。
浣溪沙::朱敦儒::折桂归来懒觅官。十年风月醉家山。有人挟瑟伴清闲。楚畹飞香兰结佩，蓝田生暖玉连环。拥书万卷看双鸾。
浣溪沙::朱敦儒::西塞山边白鹭飞。吴兴江上绿杨低。桃花流水鳜鱼肥。青箬笠将风里戴，短蓑衣向雨中披。斜风细雨不须归。
浣溪沙::朱敦儒::银海清泉洗玉杯。恰白酒冷偏宜。水林檎嫩折青枝。争看使君长寿曲，旋教法部太平词。快风凉雨火云摧。
浣溪沙::朱敦儒::碧玉栏干白玉人。倚花吹叶忍黄昏。萧郎一去又经春。眉澹翠峰愁易聚，脸残红雨泪难匀。纤腰减半绿罗裙。
浣溪沙::朱敦儒::雨湿清明香火残。碧溪桥外燕泥寒。日长独自倚阑干。脱箨修篁初散绿，褪花新杏未成酸。江南春好与谁看。
浣溪沙::朱敦儒::风落芙蓉画扇闲。凉随春色到人间。乍垂罗幕乍飞鸾。好把深杯添绿酒，休拈明镜照苍颜。浮生难得是清欢。
浣溪沙::朱敦儒::才子佳人相见难。舞收歌罢又更阑。密将春恨系幽欢。结子同心香佩带，帕儿双字玉连环。酒醒灯暗忍重看。
浣溪沙::朱敦儒::晚菊花前敛翠蛾。采花传酒缓声歌。柳枝团扇别离多。拥髻凄凉论旧事，曾随织女度银梭。当年今夕奈愁何。
阮郎归::朱敦儒::柳花陌上拈明。娇红新样妆。匆匆曾贮一襟香。月痕金缕凉。分泪扇，掩离觞。春残人断肠。锦书难寄雁飞忙。池塘芳草长。
生查子::朱敦儒::卧病独眠人，无月中秋节。澹照碧纱灯，冷看银屏雪。风露转萧寒，砧杵添凄切。伏枕漫书空，到晓愁难说。
眼儿媚::朱敦儒::青锦成帏瑞香浓。雅称小帘栊。主人好事，金杯留客，共倚春风。不知因甚来尘世，香似旧曾逢。江梅退步，幽兰偷眼，回避芳丛。
眼儿媚::朱敦儒::叠翠阑红斗纤浓。云雨绮为栊。只忧谢了，偏须著意，障雨遮风。瑞云香雾虽难觅，蓦地有时逢。不妨守定，从他人笑，老入花丛。
眼儿媚::朱敦儒::紫帔红襟艳争浓。光彩烁疏栊。香为小字，瑞为高姓，道骨仙风。此花合向瑶池种，可惜未遭逢。阿环见了，羞回眼尾，愁聚眉丛。
诉衷情::朱敦儒::青垂柳线水平池。芳径燕初飞。日长事少人静，山茧换单衣。箫鼓远，篆香迟。卷帘低。半床花影，一枕松风，午醉醒时。
诉衷情::朱敦儒::老人无复少年欢。嫌酒倦吹弹。黄昏又是风雨，楼外角声残。悲故国，念尘寰。事难言。下了纸帐，曳上青毡，一任霜寒。
诉衷情::朱敦儒::青旗彩胜又迎春。暖律应祥云。金盘内家生菜，宫院遍承恩。时节好，管弦新。度升平。惠风迟日，柳眼梅心，任醉芳尊。
诉衷情::朱敦儒::月中玉兔日中鸦。随我度年华。不管寒暄风雨，饱饭热煎茶。居士竹，故侯瓜。老生涯。自然天地，本分云山，到处为家。
菩萨蛮::朱敦儒::老人谙尽人间苦。近来恰似心头悟。九九是重阳。重阳菊散芳。出门何处去。对面谁相语。枕臂卧南窗。铜炉柏子香。
菩萨蛮::朱敦儒::芭蕉叶上秋风碧。晚来小雨流苏湿。新窨木樨沈。香迟斗帐深。无人同向夕。还是愁成忆。忆昔结同心。鸳鸯何处寻。
菩萨蛮::朱敦儒::风流才子倾城色。红缨翠长安陌。夜饮小平康。暖生银字簧。持杯留上客。私语眉峰侧。半冷水沈香。罗帷宫漏长。
菩萨蛮::朱敦儒::乡关散尽当年客。春风寂寞花无色。长日掩重门。江山眼外昏。画图高挂壁。嵩少参差碧。想见卧云人。松黄落洞门。
菩萨蛮::朱敦儒::芙蓉红落秋风急。夜寒纸帐霜华湿。枕畔木瓜香。晓来清兴长。轻舟青箬笠。短棹溪光碧。去觅谢三郎。芦花何处藏。
双::朱敦儒::拂破秋江烟碧。一对双飞。应是远来无力。捎下相偎沙碛。小艇谁吹横笛。惊起不知消息。
鼓笛令::朱敦儒::纸帐绸衾忒暖。尽自由、横翻倒转。睡觉西窗灯一盏。恰听打、三更三点。残梦不须深念。这些个、光阴煞短。
西湖曲・玉楼春::朱敦儒::今冬寒早风光好。休怪搀先絮帽。蟹肥一个可称斤，酒美三杯真合道。年年闲梦垂垂了。
风蝶令・南歌子::朱敦儒::试看何时有，元来总是空。丹砂只在酒杯中。看取乃公双颊、照人红。花外庄周蝶，松间御寇风。
谒金门::朱敦儒::春怎恋。楼外绿催红殿。短袖迎风愁半卷。手寒无处暖。目断蓬莱宫殿。引去谁怜谁怨。相见不如青翅燕。举头长安远。
洛妃怨・昭君怨::朱敦儒::拾翠当年延伫。解佩感君诚素。微步过南冈。献明。襟上泪难再会。惆怅幽兰心事。
燕归梁::朱敦儒::帐掩秋风一半开。闲将玉笛吹。过云微雨散轻雷。夜参差、认楼台。暗香移枕新凉住，竹外漏声催。
相见欢::朱敦儒::泷州几番清秋。许多愁。叹我等闲白了、少年头。人间事。如何是。去来休。自是不归归去、有谁留。
相见欢::朱敦儒::东风吹尽江梅。橘花开。旧日吴王宫殿、长青苔。今古事。英雄泪。老相催。长恨夕阳西去、晚潮回。
相见欢::朱敦儒::金陵城上西楼。倚清秋。万里夕阳垂地、大江流。中原乱。簪缨散。几时收。试倩悲风吹泪、过扬州。
相见欢::朱敦儒::秋风又到人间。叶珊珊。四望烟波无尽、欠青山。浮生事。长江水。几时闲。幸是古来如此、且开颜。
相见欢::朱敦儒::吟蛩作尽秋声。月西沈。凄断馀香残梦、下层城。人不见。屏空掩。数残更。还自搴帷独坐、看青灯。
相见欢::朱敦儒::当年两上蓬瀛。燕殊庭。曾共群仙携手、斗吹笙。云涛晚。霓旌散。海鸥轻。却钓松江烟月、醉还醒。
相见欢::朱敦儒::深秋庭院初凉。近重阳。篱畔一枝金菊、露微黄。鲈脍韵。橙齑品。酒新香。我是升平闲客、醉何妨。
如梦令::朱敦儒::一夜新秋风雨。客恨客愁无数。我是卧云人，悔到红尘深处。难住。难住。拂袖青山归去。
如梦令::朱敦儒::好个中秋时节。莫恨今宵无月。岩壑一灯青，寒浸水香留客。留客。留客。相对无言无说。
如梦令::朱敦儒::盏底一盘金凤。满泛酒光浮动。引我上烟霞，智力一时无用。无用。无用。蹋破十洲三洞。
如梦令::朱敦儒::真个先生爱睡。睡里百般滋味。转面又翻身，随意十方游戏。游戏。游戏。到了元无一事。
如梦令::朱敦儒::莫恨中秋无月。月又不甜不辣。幸有瓮头春，闲坐暖云香雪。香雪。香雪。满引水晶蕉叶。
如梦令::朱敦儒::莫恨中秋无月。多点金缸红蜡。取酒拥丝簧，迎取轻盈桃叶。桃叶。桃叶。唱我新歌白雪。
如梦令::朱敦儒::一夜蟠桃吹坼。刚道有人偷折。幸自没踪由，无奈蝶蜂胡说。胡说。胡说。方朔不须耳热。
如梦令::朱敦儒::好笑山翁年纪。不觉七十有四。生日近元宵，占早烧灯欢会。欢会。欢会。坐上人人千岁。
春晓曲::朱敦儒::西楼落月鸡声急。夜浸疏香寒淅沥。
柳枝・杨柳枝::朱敦儒::江南岸。江北岸。折送行人无尽时。恨分离。酒一杯。泪双垂。
念奴娇::朱敦儒::别离情绪，奈一番好景，一番悲戚。燕语莺啼人乍远，还是他乡寒食。桃李无言，不堪攀折，总是风流客。东君也自，怪人冷淡踪迹。花艳草草春工，酒随花意薄，疏狂何益。除却清风并皓月，脉脉此情谁识。料得文君，重帘不卷，且等闲消息。不如归去，受他真个怜惜。
浣溪沙::孙觌::弱骨轻肌不耐春。一枝江路玉梅新。巡檐索笑为何人。素影徘徊波上月，醉香摇荡竹间云。酒醒人散梦仙村。
浣溪沙::慕容卿妻::满目江山忆旧游。汀洲花草弄春柔。长亭舣住木兰舟。好梦易随流水去，芳心空逐晓云愁。行人莫上望京楼。
水龙吟::周紫芝::黄金双阙横空，望中隐约三山眇。春皇欲降，渚烟收尽，青虹正绕。日到层宵，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□熏风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。
水龙吟::周紫芝::楚山千叠浮空，楚云只在巫山往。鸾飞凤舞，当时空记，梦中奇语。晓日瞳，夕阳零乱，袅红萦素。问如今依旧，霏霏冉冉，知他为、谁朝暮。玉佩烟鬟飞动，炯星眸、人间相遇。嫣然一笑，阳城下蔡，尽成惊顾。蕙帐春浓，兰衾日暖，未成行雨。但丁宁莫似，阳台梦断，又随风去。
水龙吟::周紫芝::楚山木落风高，暮云黯黯孤容瘦。天晴似洗，明霞消尽，玉峦排秀。九凤飞来，五云深处，一时轻矫。恨三山不见，六鳌去後，天空远，人将老。堪笑此生如寄，信扁舟、来江表。望中愁眼，依稀犹认，数峰林杪。万里东南，跨江云梦，此情多少。问何时还我，千岩万壑，卧霜天晓。
浣溪沙::周紫芝::近腊风光一半休。南枝未动北枝愁。嫦娥莫是见人羞。么凤不传蓬岛信，杜鹃空办鹤林秋。便须千杖打梁州。
浣溪沙::周紫芝::欲醉江梅兴未休。待春瓮洗春愁。不成欢绪却成羞。天意若教花似雪，客情宁恨鬓如秋。趁他何逊在扬州。
浣溪沙::周紫芝::无限春情不肯休。江梅未动使人愁。东昏觑得玉奴羞。对酒情怀疑是梦，忆花天气黯如秋。唤春云梦泽南州。
浣溪沙::周紫芝::水上鸣榔不系船。醉来深闭短篷眠。潮生潮落自年年。一尺鲈鱼新活计，半蓑烟雨旧衣冠。庙堂空有画图看。
浣溪沙::周紫芝::多病嫌秋怕上楼。苦无情绪懒抬头。雁来不寄小银钩。一点离情深似海，万重凄恨黯如秋。怎生禁得许多愁。
浣溪沙::周紫芝::新翻碧玉壶。水精钗袅绛纱符。吴姬亲手碎菖蒲。彩索系时新睡起，榴花剪处要人扶。心情还似去年无。
浣溪沙::周紫芝::学画双蛾苦未成。鬓云新结翠鬟轻。伴人歌笑已多情。飞絮乱花闲院宇，舞鸾歌凤小娉婷。阳关休唱断肠声。
卜算子::周紫芝::江北上归舟，再见江南岸。江北江南几度秋，梦里朱颜换。人是岭头云，聚散天谁管。君似孤云何处归，我似离群雁。
卜算子::周紫芝::霜叶下孤篷，船在垂杨岸。早是凄凉惜别时，更惜年华换。别酒解留人，拚醉君休管。醉里朱弦莫谩弹，愁入参差雁。
卜算子::周紫芝::絮尽柳成空，春去花如扫。窗外枝枝海石榴，特为幽人好。密叶过疏篱，薄艳明芳草。剪得花时却倚阑，楼上人垂手。
木兰花・玉楼春::周紫芝::嫦娥天上人谁识。家在蓬山烟水隔。不应著意眼前人，便是登瀛当日客。双眸炯炯秋波滴。
木兰花・玉楼春::周紫芝::江头雨後山如髻。催送新凉风有意。月来杨柳绿阴中，秋在梧桐疏影外。小窗纹簟凉如水。
减字木兰花::周紫芝::春闲昼永。城下江深山倒影。净扫风埃。收拾烟光入句来。短窗闲倚。身似浮云门似水。谁伴馀年。结得青山一个缘。
减字木兰花::周紫芝::蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。
减字木兰花::周紫芝::西山岩桂。常恨香闻烟雨外。何似君家。戏彩堂前早试花。黄金千粟。风撼芳条香馥馥。一剪无多。桃李漫山奈俗何。
减字木兰花::周紫芝::当年文伯。曾是东坡门下客。文采风流。奕叶传芳总未休。为公持酒。愿祝彩衣无限寿。归觐枫宸。剩醉长安几度春。
摊破浣溪沙・山花子::周紫芝::苍璧新敲小凤团。赤泥开印煮清泉。醉捧纤纤双玉笋，鹧鸪斑。雪浪溅翻金缕袖，松风吹醒玉酡颜。更待微甘回齿颊，且留连。
减字木兰花::周紫芝::门外青骢月下嘶。映阶笼烛画帘垂。一曲阳关声欲尽，不多时。凤饼未残云脚乳，水沈催注玉花瓷。忍看捧瓯春笋露，翠鬟低。
水调歌头::周紫芝::白发三千丈，双鬓不胜垂。人间忧喜如梦，老矣更何之。蘧玉行年过了，未必如今俱是，五十九年非。拟把彭殇梦，分付与痴儿。君莫羡，客起舞，寿琼卮。此生但愿，长遣猿鹤共追随。金印借令如斗，富贵那能长久，不饮竟何为。莫问蓬莱路，从古少人知。
水调歌头::周紫芝::濯锦桥边月，几度照中秋。年年此夜清景，伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。
水调歌头::周紫芝::岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。
水调歌头::周紫芝::落日在烟树，云水两空。澹霞消尽，何事依约有微红。湖上晚来风细，吹尽一天残雨，苍翠湿千峰。谁遣长空月，冷浸玉壶中。问明月，应解笑，白头翁。不堪老去，依旧临水照衰容。良夜几横烟棹，独倚危墙西望，目断远山重。但恨故人远，此乐与谁同。
沙塞子::周紫芝::秋云微淡月微羞。云黯黯、月彩难留。只应是、嫦娥心里，也似人愁。几时回步玉移钩。
沙塞子::周紫芝::玉溪秋月浸寒波。忍持酒、重听骊歌。不堪对、绿阴飞阁，月下羞蛾。夜深惊鹊转南柯。
鹧鸪天::周紫芝::荷气吹凉到枕边。薄纱如雾亦如烟。清泉浴後花垂雨，白酒倾时玉满船。钗欲溜，髻微偏。却寻霜粉扑香绵。冰肌近著浑无暑，小扇频摇最可怜。
鹧鸪天::周紫芝::乌鹊桥边河汉流。洗车微雨湿清秋。相逢不似长相忆，一度相逢一度愁。云却静，月垂钩。金针穿得喜回头。只应人倚阑干处，便似天孙梳洗楼。
鹧鸪天::周紫芝::尊酒年年乐事多。古铜犹得几摩挲。他时人物君须记，玉笋班中李泰和。烦翠袖，把金荷。功名馀事且高歌。新来学得长生诀，写就黄庭不换鹅。
鹧鸪天::周紫芝::名在休文季孟间。一时风味更萧然。琼林不逐春风老，安用丹砂巧驻颜。春入户，酒吹澜。小桃枝上锦阑斑。明年欲与君为寿，无路相从入道山。
鹧鸪天::周紫芝::袅袅云梳晓髻堆。涓涓秋净眼波回。旧家十二峰前住，偶为襄王下楚台。闲院静，小桃开。刘郎前度几回来。东风易行云散，花里传觞莫谩催。
鹧鸪天::周紫芝::晴日烘帘暖似春。菊回霜晕浅仍深。谁知此地栽花手，便是当时嗅蕊人。秋渺渺，夜沈沈。一声清唱袅残音。娇痴应挽香罗比，六幅双裙染郁金。
鹧鸪天::周紫芝::一点残红欲尽时。乍凉秋气满屏帏。梧桐叶上三更雨，叶叶声声是别离。调宝瑟，拨金猊。那时同唱鹧鸪词。如今风雨西楼夜，不听清歌也泪垂。
鹧鸪天::周紫芝::年少登高意气多。黄花压帽醉嵯峨。如今满眼看华发，强拈茱萸奈老何。千垒岫，万重波。一时分付与秦娥。明年身健君休问，且对秋风卷翠螺。
鹧鸪天::周紫芝::终日看山不厌山。寻思百计不如闲。何时得到重阳日，醉把茱萸仔细看。醉帽，倚雕阑。偶然携酒却成欢。篱边黄菊关心事，触误愁人到酒边。
鹧鸪天::周紫芝::读尽牙签玉轴书。不知门外有园蔬。借令未解銮坡去，也合雠书在石渠。微雨後，小寒初。满斟长寿碧琳腴。不须更问荆州路，便上追锋御府车。
鹧鸪天::周紫芝::楼上缃桃一萼红。别来开谢几东风。武陵春尽无人处，犹有刘郎去後踪。香阁小，翠帘重。今宵何事偶相逢。行云又被风吹散，见了依前是梦中。
鹧鸪天::周紫芝::彩双飞雪浪翻。楚歌声转绿杨湾。一川红旆初衔日，两岸朱楼不下帘。阑倚处，玉垂纤。白团扇底藕丝衫。未成密约回秋水，看得羞时隔画檐。
鹧鸪天::周紫芝::花褪残红绿满枝。嫩寒犹透薄罗衣。池塘雨细双鸳睡，杨柳风轻小燕飞。人别後，酒醒时。午窗残梦子规啼。尊前心事人谁问，花底闲愁春又归。
采桑子::周紫芝::跳珠雨罢风初静，阑槛凭虚。绛阙清都。只在仙人碧玉壶。九原唤起王摩诘，画作新图。十城芙蕖。乞与知章老鉴湖。
西江月::周紫芝::画幕灯前细雨，垂莲盏里清歌。玉纤持板隔香罗。不放行云飞过。今夜尘生洛浦，明朝雨在巫山。羞蛾且莫斗弯环。不似司空见惯。
西江月::周紫芝::池面风翻弱絮，树头雨退嫣红。扑花蝴蝶杳无踪。又做一场春梦。便是一成去了，不成没个来时。眼前无处说相思。要说除非梦里。
西江月::周紫芝::罗袖云轻雾薄，醉肌玉软花柔。相逢不道有春愁。只道春来微瘦。一点人间深意，数声柳下轻讴。带将离恨上归舟。肠断月斜时候。
西江月::周紫芝::发白犹旅枕，溪深未挂烟莎。往来苕意如何。应有轻鸥笑我。细算年来活计，只消一个渔舟。金鱼无分不须求。只乞鲈鱼换酒。
西江月::周紫芝::连理枝头并蒂，同心带上双垂。背灯偷赠语低低。一点浓情先寄。翡翠钗头摘处，鸳鸯枕上醒时。酸甜红颗阿谁知。别是人间滋味。
西江月::周紫芝::天意未教秋老，花容地宜霜。酒肌红软玉肌香。不与梨花同样。来伴孙郎小宴，临风为舞霓裳。更深绿水照红妆。便是采莲船上。
西江月::周紫芝::谁把蓝揉翡翠，天将蜡做梅花。晚来秋水映残霞。水墨新描图画。纸上写将心去，眼边送却愁来。今回相见比前回。心下忡忡越。
小重山::周紫芝::溪上晴山簇翠螺。晓来霜叶醉，小池荷。琐窗秋意苦无多。帘绣卷，黄菊两三窠。小睡拥香罗。起来匀醉粉，玉垂梭。
小重山::周紫芝::碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。
汉宫春::周紫芝::秋意还深，渐银床露冷，梧叶风高。婵娟也应为我，羞照霜毛。流年老尽，漫银蟾、冷浸香醪。除尽把，平生怨感，一时分付离骚。伤心故人千里，问阴晴何处，还记今宵。楼高共谁同看，玉桂烟梢。
汉宫春::周紫芝::香满箱奁，看沈犀弄水，浓麝含薰。荀郎一时旧事，尽属王孙。残膏剩馥，须倾囊、乞与兰荪。金兽暖，云窗雾阁，为人洗尽馀醺。依稀雪梅风味，似孤山尽处，马上烟村。从来甲煎浅俗，那忍重闻。
醉落魄・一斛珠::周紫芝::江天云薄。江头雪似杨花落。寒灯不管人离索。照得人来，真个睡不著。归期已负梅花约。又还春动空飘泊。
醉落魄・一斛珠::周紫芝::柳边池阁。晚来卷地东风恶。人生不解频行乐。昨日花开，今日风吹落。杨花却似人飘泊。春云更似人情薄。
醉落魄・一斛珠::周紫芝::薰风池阁。小红桥下荷花薄。沙平水浅山如削。水上鸳鸯，何处风吹落。今朝端午新梳掠。锦丝围腕花柔弱。
醉落魄・一斛珠::周紫芝::云深海阔。天风吹上黄金阙。酒醒不记归时节。三十年来，往事无人说。浮生正似风中雪。丹砂岂是神仙诀。
阮郎归::周紫芝::酴花谢日迟迟。杨花无数飞。章台侧畔尽风吹。飘零无定期。烟漠漠，草萋萋。江南春尽时。可怜踪迹尚东西。故园何日归。
阮郎归::周紫芝::月棂疏影照婵娟。闲临小玉盘。枣花金钏出纤纤。棋声敲夜寒。飞雹冷，水精圆。夜深人未眠。笑催炉兽暖衾鸳。莫教银漏残。
阮郎归::周紫芝::西湖山下水潺潺。满山风雨寒。枝头红日晓斓斑。越梅催晓丹。连翠叶，拥金盘。玉池生乳泉。此生三度试甘酸。欲归归尚难。
青玉案::周紫芝::青鞋忍踏江沙路。恨人已、骑鲸去。笔底骅骝谁与度。西州重到，可怜不见，华屋生存处。秋江渺渺高台暮。满壁栖鸦醉时句。
青玉案::周紫芝::梅花落尽人谁管。暗凄断、伤春眼。雪後平芜春尚浅。一簪华发，满襟离恨，羞作东风伴。斗花小斛兰芽短。犹是当时旧庭院。
菩萨蛮::周紫芝::翠蛾懒画妆痕浅。香肌得酒花柔软。粉汗湿吴绫。玉钗敲枕。鬓丝云卸腻。罗带还重系。含笑出房栊。羞随脸上红。
菩萨蛮::周紫芝::风头不定云来去。天教月到湖心住。遥夜一襟愁。水风浑似秋。藕花迎露笑。暗水飞萤照。渔笛莫频吹。客愁人不知。
菩萨蛮::周紫芝::宝薰拂拂浓如雾。暗惊梅蕊风前度。依约似江村。馀香马上闻。画桥风雨暮。零落知无数。收拾小窗春。金炉檀炷深。
西地锦::周紫芝::雨细欲收还滴。满一庭秋色。阑干独倚，无人共说，这些愁寂。手把玉郎书迹。
谒金门::周紫芝::春雨细。开尽一番桃李。柳暗曲阑花满地。日高人睡起。绿浸小池春水。沙暖鸳鸯双戏。薄幸更无书一纸。画楼愁独倚。
生查子::周紫芝::春寒入翠帷，月淡云来去。院落半晴天，风撼梨花树。人醉掩金铺，闲倚秋千柱。满眼是相思，无说相思处。
生查子::周紫芝::青丝结晓鬟，临镜心情懒。知为晓愁浓，画得双蛾浅。柳困玉楼空，花落红窗暖。相对语春愁，只有春闺燕。
生查子::周紫芝::新欢君未成，往事无人记。行雨共行云，如梦还如醉。相见又难言，欲住浑无计。眉翠莫频低，我已无多泪。
生查子::周紫芝::清歌忆去年，共唱秦楼曲。门外月横波，帐里人如玉。秋风吹彩云，梦断惊难续。别调不堪闻，红泪销残烛。
生查子::周紫芝::金鞍欲别时，芳草溪边渡。不忍上西楼，怕看来时路。帘幕卷东风，燕子双双语。薄幸不归来，冷落春情绪。
生查子::周紫芝::轻云浅护霜，晓日红生砌。烟共宝薰浓，人与山长翠。银浪酒杯浓，锦幄双鸾戏。庭下彩衣郎，共祝千千岁。
昭君怨::周紫芝::满院融融花气。红绣一帘垂地。往事忆年时。只春知。风又暖。花渐满。人似行云不见。无计奈离情。恶销凝。
秦楼月・忆秦娥::周紫芝::东风歇。香尘满院花如雪。花如雪。看看又是，黄昏时节。无言独自添香鸭。相思情绪无人说。
天仙子::周紫芝::雪似杨花飞不定。枝上冻禽昏欲暝。寒窗相对话分飞，箫鼓静。灯炯炯。一曲阳关和泪听。酒入离肠愁欲凝。往事不堪重记省。劝君莫上玉楼梯，风力劲。山色暝。忍看去时楼下径。
渔家傲::周紫芝::遇坎乘流随分了。鸡虫得失能多少。儿辈雌黄堪一笑。堪一笑。鹤长凫短从他道。几度秋风吹梦到。花姑溪上人空老。唤取扁舟归去好。归去好。孤篷一枕秋江晓。
渔家傲::周紫芝::月黑波翻江浩渺。扁舟系缆垂杨杪。渔网横江灯火闹。红影照。分明赤壁回惊棹。风静云收天似扫。梦疑身在三山岛。浮世功名何日了。从醉倒。柁楼红日千岩晓。
渔家傲::周紫芝::休惜骑鲸人已远。风流都被仍云占。腰下锦绦缠宝剑。光闪焰。人间莫作牛刀看。见说河阳花满县。相邀更约疏狂伴。幸有小蛮开小燕。须少款。玉堂此去知非晚。
渔家傲::周紫芝::路入云岩山窈窕。岩花滴露花头小。香共西风吹得到。秋欲杪。天还未放秋容老。谁道水南花不好。犹胜金蕊浑如扫。留取光阴重一笑。须是早。黄花更惜重阳帽。
渔家傲::周紫芝::月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。露湿柔柯红压地。羞容似替人垂泪。著意西风吹不起。空绕砌。明年花共谁同醉。
南柯子・南歌子::周紫芝::蝉薄轻梳鬓，螺香浅画眉。西湖人道似西施。人似西施浓淡、更相宜。画烛催歌板，飞花上舞衣。
南柯子・南歌子::周紫芝::雾帐兰衾暖，薰炉宝篆浓。眼波犹带睡朦胧。卧听晓来双燕、语春风。螺浅欢馀黛，霞销枕处红。
南柯子・南歌子::周紫芝::白羽传觞急，金鞍跃马迟。云间彩凤看双飞。飞上碧梧枝上、稳双栖。林下风流女，堂东坦腹儿。
朝中措::周紫芝::西湖烟尽水溶溶。一笑与谁同。多谢湖边霜菊，伴人三见秋风。
朝中措::周紫芝::大江流处是庐峰。苍玉照晴空。何事浅鬟浓黛，却成烟雨溟。
朝中措::周紫芝::雨馀庭院冷萧萧。帘幕度微飙。鸟语唤回残梦，春寒勒住花梢。
朝中措::周紫芝::小桃花动著枝浓。移得伴衰翁。多谢天公怜我，一时染就轻红。
朝中措::周紫芝::黄昏楼阁乱栖鸦。天末淡微霞。风里一池杨柳，月边满树梨花。
虞美人::周紫芝::短墙梅粉香初透。削约寒枝瘦。恼人知为阿谁开。还伴冷烟疏雨、做愁媒。飘零苦恨春情薄。不管花开落。小池疏影弄寒沙。何似玉台鸾镜、对横斜。
虞美人::周紫芝::西园摘处香和露。洗尽南轩暑。莫嫌坐上适来蝇。只恐怕寒、难近玉壶冰。井花浮翠金盆小。午梦初回後。诗翁自是不归来。不是青门、无地可移栽。
虞美人::周紫芝::痴云压地风尘卷。雪共春寒浅。山城寒夜不烧灯。时见竹篱茅舍、两三星。九衢风里香尘拥。十载鳌山梦。如今独自倚冰檐。落尽短檠红、不成眠。
江城子::周紫芝::夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。断云飞雨又经年。思凄然。泪涓涓。
江城子::周紫芝::碧梧和露滴清秋。小庭幽。翠烟流。羞带一襟，明月上危楼。苦恨秋江风与月，偏管断，这些愁。此情空道两绸缪。信悠悠。几时休。
潇湘夜雨・满庭芳::周紫芝::楼上寒深，江边雪满，楚台烟霭空。一天飞絮，零乱点孤篷。似我华颠雪领，浑无定、漂泊孤踪。空凄黯，江天又晚，风袖倚蒙茸。吾庐，犹记得，波横素练，玉做寒峰。更短坡烟竹，声碎玲珑。拟问山阴旧路，家何在、水远山重。渔蓑冷，扁舟梦断，灯暗小窗中。
潇湘夜雨・满庭芳::周紫芝::晓色凝暾，霜痕犹浅，九天春意将回。隔年花信，先已到江梅。沈水烟浓如雾，金波满、红袖双垂。仙翁醉，问春何处，春在玉东西。瑶台。人不老，还从东壁，来步天墀。且细看八砖，花影迟迟。会见朱颜绿鬓，家长近、咫尺天威。君知否，天教雨露，常满岁寒枝。
潇湘夜雨・满庭芳::周紫芝::江绕淮城，云昏楚观，一枝烟笛谁横。晓风吹帽，霜日照人明。暗恼潘郎旧恨，应追念、菊老残英。秋空晚，茱萸细拈，为谁倾。人间，真梦境，新愁未了，绿鬓星星。问明年此会，谁寄幽情。倚尽一楼残照，何妨更、月到帘旌。凭阑久，歌君妙曲，谁是米嘉荣。
潇湘夜雨・满庭芳::周紫芝::楚尾江横，斗南山秀，辋川谁画新图。几时天际，平地出方壶。应念江南倦客，家何在、飘泊江湖。天教共，银涛翠壁，相伴老人娱。长淮，看不尽，风帆落处，天在平芜。算人间此地，岂是穷途。好与婆娑尽日，应须待、月到金枢。山中饮，从教笑我，白首醉模糊。
宴桃源・如梦令::周紫芝::帘幕疏疏风透。庭下月寒花瘦。宽尽沈郎衣，方寸不禁。难受。
宴桃源・如梦令::周紫芝::林外野塘烟腻。衣上落梅香细。瘦马步凌兢，人在乱山丛里。憔悴。
宴桃源・如梦令::周紫芝::绿尽小池芳草。门外柳垂春昼。花上雨廉纤，帘幕燕来时候。消瘦。
宴桃源・如梦令::周紫芝::旧日荼シ时候。酒粉香襟袖。老去惜春心，试问孙郎知否。花瘦。
满江红::周紫芝::寂寂江天，雪又满、晚来风急。空懊恨、散盐飞絮，未成轻集。万里长空飞不到，珠帘卷尽还羞入。问向晚、谁欲画渔莎，寒江立。天黯淡，催残日。波浩渺，添寒力。又何如聊遣，舞衣红湿。好与月娥临晚砌，莫教先放梅花拆。便准拟、一醉广寒宫，千山白。
定风波令・定风波::周紫芝::梅粉梢头雨未乾。淡烟疏日带春寒。暝鸦啼处，人在小楼边。
蝶恋花::周紫芝::天意才晴风又雨。催得风前，日日吹轻絮。燕子不飞莺不语。满庭芳草空无数。春去可堪人去也。枝上残红，不忍抬头觑。假使留春春肯住。唤谁相伴春同处。
永遇乐::周紫芝::槐幄如云，燕泥犹湿，雨馀清暑。细草摇风，小荷擎雨，时节还端午。碧罗窗底，依稀记得，闲系翠丝烟缕。到如今、前欢如梦，还对彩绦无语。榴花半吐，金刀犹在，往事更堪重数。艾虎钗头，菖蒲酒里，旧约浑无据。轻衫如雾，玉肌似削，人在画楼深处。想灵符、无人共带，翠眉暗聚。
蓦山溪::周紫芝::月眉星眼，阆苑真仙侣。娇小正笄年，每当筵、愁歌怕舞。水亭烟树，春去已无踪，桃源路。知何处。往事如风絮。如今闻道，误剪香云缕，闲系小乌纱，更无心、浅匀深注。三山路杳，终不是人间，知谁与。吹箫女。共驾青鸾去。
品令::周紫芝::西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。甘泉书奏。报幽障、沈烽後。
品令::周紫芝::霜蓬零乱。笑绿鬓、光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎、吴歌软。
清平乐::周紫芝::芦州晚净。雨罢江如镜。属玉双飞栖不定。数点晚来烟艇。梦回满眼凄凉。一成无奈思量。舟在绿杨堤下，蝉嘶欲尽斜阳。
清平乐::周紫芝::烟鬟敛翠。柳下门初闭。门外一川风细细。沙上暝禽飞起。今宵水畔楼边。风光宛似当年。月到旧时明处，共谁同倚阑干。
清平乐::周紫芝::青春欲暮。柳下将飞絮。月到阶前梅子树。啼得杜鹃飞去。人归不掩朱门。一成过了黄昏。只有琐窗红蜡，照人犹自销魂。
清平乐::周紫芝::团栾小树。天与香无数。薄艳不尽风日苦。剩著红油遮护。移栽未到江南。香山鼻观先参。勾引老情偏醉，锦薰笼暖春酣。
清平乐::周紫芝::浅妆匀靓。一点闲心性。脸上羞红凝不定。恼乱酒愁花病。晚来泪残霞。坠鬟小玉钗斜。细雨一帘春恨，东风满地桃花。
清平乐::周紫芝::东风庭户。红满桃花树。准拟踏青南陌路。双凤绣鞋新做。秋千月挂黄昏。画堂深掩朱门。立尽花阴归去，此时别是销魂。
浪淘沙::周紫芝::江上送年归。还似年时。屠苏休恨到君迟。觅得醉乡无事处，莫放愁知。红一灯垂。应笑人衰。鹤长凫短怨他谁。明日江楼春到也，且醉南枝。
浪淘沙::周紫芝::落日在阑干。风满晴川。坐来高浪拥银山。白鹭欲栖飞不下，却入苍烟。千里水云寒。正绕烟鬟。拍浮须要酒杯宽。天与吾曹供一醉，不是人间。
踏莎行::周紫芝::风翠轻翻，雾红深注。鸳鸯池畔双鱼树。合欢凤子也多情，飞来连理枝头住。欲付浓愁，深凭尺素。戏鱼波上无寻处。教谁试与问花看，如何寄得香笺去。
踏莎行::周紫芝::燕子归来，梅花又落。缃桃雨後燕支薄。眼前先自许多愁，斜阳更在春池阁。梦里新欢，年时旧约。日长院静空帘幕。几回猛待不思量，抬头又是思量著。
踏莎行::周紫芝::鹊报寒枝，鱼传尺素。晴香暗与风微度。故人还寄陇头梅，凭谁为作梅花赋。柳外朱桥，竹边深坞。何时却向君家去。便须倩月与徘徊，无人留得花常住。
踏莎行::周紫芝::情似游丝，人如飞絮。泪珠阁定空相觑。一溪烟柳万丝垂，无因系得兰舟住。雁过斜阳，草迷烟渚。如今已是愁无数。明朝且做莫思量，如何过得今宵去。
雨中花令::周紫芝::山雨细、泉生幽谷，水满平田。雪茧红蚕熟後，黄云陇麦秋间。武陵烟暖，数声鸡犬，别是山川。嗟老去、倦游踪迹，长恨华颠。
点绛唇::周紫芝::燕子风高，小桃枝上花无数。乱溪深处。满地飞红雨。唤得春来，又送春归去。浑无绪。刘郎前度。空记来时路。
点绛唇::周紫芝::人道长生，算来世上何曾有。玉尊长倒。早是人间少。四十年来，历尽闲烦恼。如今老。大家开口。赢得花前笑。
临江仙::周紫芝::水远山长何处去，欲行人似孤云。十分瘦损沈休文。忍将秋水镜，容易与君分。试问梨花枝上雨，为谁弹满清尊。一江风月黯离魂。平波催短棹，小立送黄昏。
临江仙::周紫芝::记得武陵相见日，六年往事堪惊。回头双鬓已星星。谁知江上酒，还与故人倾。铁马红旗寒日暮，使君犹寄边城。只愁飞诏下青冥。不应霜塞晚，横槊看诗成。
好事近::周紫芝::江路绕青山，山翠扑衣轻湿。谁酿晚来云意，做一天愁色。竹溪斜度尽篮舆，疏梅暗香入。何处最关心事，恨落梅风急。
好事近::周紫芝::香蜡染宫黄，不属世间风月。分我照寒金蕊，伴小窗愁绝。高标独步本无双，一枝为谁折。压尽半春桃李，任满山如雪。
好事近::周紫芝::帘外一声歌，倾尽满城风月。看到酒阑羞处，想多情难说。周郎元是个中人，如今鬓如雪。自恨老来肠肚，诮不堪摧折。
好事近::周紫芝::雨後欲斜阳，红满井梧风叶。还是夜来时候，共小轩明月。不关纤手与调冰，消除这些热。自是月娥肌骨，似玉壶香雪。
好事近::周紫芝::春似酒杯浓，醉得海棠无力。谁染玉肌丰脸，做燕支颜色。送春风雨最无情，吹残也堪惜。何似且留花住，唤小鬟催拍。
好事近::周紫芝::秋意总关愁，那更与君轻别。从此共谁同醉，恨老来风月。遥知手板笑看云，江边醉时节，应为老人回首，记白头如雪。
酹江月・念奴娇::周紫芝::冰轮飞上，正金波翻动，玉壶新绿。风帽还猗清露滴，凛凛微生寒粟。白玉楼高，水精帘卷，十里堆琼屋。千山人静，怒龙声喷蕲竹。夜久斗落天高，银河还对泻，冷悬双瀑。此地人间何处有，难买明珠千斛。
酹江月・念奴娇::周紫芝::楚山无尽，看西来新拥，石城双旆。立马花边金镫暖，遥想元戎小队。白雪歌成，莫愁去後，往事空千载。一时吟啸，风流不减前辈。闻道梦泽南州，日高初睡足，雅宜高会。老去愁多谁念我，空对云山苍翠。
感皇恩::周紫芝::残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。
感皇恩::周紫芝::玉箸点椒花，年华又杪。绛蜡烧残暗催晓。小窗醒处，梦断月斜江悄。故山春欲动，归程杳。天意不放，人生长少。富贵应须致身早。此宵长愿，赢取一尊娱老。假饶真百岁，能多少。
感皇恩::周紫芝::无事小神仙，世人谁会。著甚来由自萦系。人生须是，做些闲中活计。百年能几许，无多子。近日谢天，与片闲田地。作个茅堂待打睡。酒儿熟也，赢取山中一醉。人间如意事，只此是。
感皇恩::周紫芝::江上一山横，偶来同住。山北山南共来去。今朝何事，目送征鸿轻举。可堪吹不断，梨花雨。千里莫厌，重霄云路。飞下彤庭伴鹭。紫骝乌帽，看尽章台风絮。故人应问我，今何处。
感皇恩::周紫芝::何处是云庵，本来无住。云共谁来共谁去。菊篱杯酒，聊为渊明频举。幅巾应屡湿，斜川雨。此去常恨，相从无路。记取孤飞水边鹭。重来一笑，又是柳飞残絮。梦魂飞不到，君闲处。
洞仙歌::周紫芝::江梅吹尽，更幽兰香度。可惜浓春为谁住。最嫌他、无数轻薄桃花，推不去，偏守定、东风一处。病来应怕酒，□眼常醒，老去羞春似无语。准拟强追随，管领风光，人生只、欢期难预。纵留得、梨花做寒食，怎吃他朝来，这般风雨。
贺新郎::周紫芝::白首归何晚。笑一椽、天教负与，楚江南岸。门外春山晚无数，只有匡庐似染。但想像、红妆不见。谁念香山当日事，漫青衫、泪湿人谁管。歌旧曲，空凄怨。将军未老身归汉。算功名、过了唯有，古词尘满。谁似渊明拚得老，饱看云山万点。况此老、斜川不远。终待我他年自，剪黄花、一酹重阳盏。君为我，休辞劝。
苏幕遮::周紫芝::水傍边，山尽处。唤取云来，共我山头住。分得一江风共雨。满院芙蓉，更听红妆舞。趁霜晴，闲独步。那里烟村，有个梅花树。小径斜穿来又去。醉後知他，有甚青云路。
苏幕遮::周紫芝::老相邀，山作伴。千里西来，始识庐山面。爱酒扬雄浑不管。天与邻翁，来慰穷愁眼。似惊鸿，吹又散。画柯横江，望断江南岸。地角天涯无尽远。一阕清歌，且放梨花满。
一剪梅・一翦梅::周紫芝::无限江山无限愁。两岸斜阳，人上扁舟。阑干吹浪不多时，酒在离尊，情满沧洲。早是霜华两鬓秋。
千秋岁::周紫芝::小春时候。晴日吴山秀。霜尚浅，梅先透。波翻盏，雾暖芙蓉绣。持寿酒。仙娥特地回双袖。试问春多少。恩入芝兰厚。松不老，山长久。星占南极远，家是椒房旧。君一笑。金鸾看取人归後。
千秋岁::周紫芝::当年文焰。蜀锦词华烂。年正少，声初远。手攀天上桂，书奏蓬莱殿。人尽道，洛阳盛事今重见。千尺青苍干。直节凌霄汉。天未识，应嗟晚。饮残长寿盏，归奉春皇燕。金叶满。擗麟且受麻姑劝。
千秋岁::周紫芝::送春归去。说与愁无数。君去後，归何处。人应空懊恼，春亦无言语。寒日暮，腾腾醉梦随风絮。尽日间庭雨。红湿秋千柱。人恨切，莺声苦。拟倾浇闷酒，留取残红树。春去也，不成不为愁人住。
风入松::周紫芝::禁烟过後落花天。无奈轻寒。东风不管春归去，共残红、飞上秋千。看尽天涯芳草，春愁堆在阑干。楚江横断夕阳边。无限青烟。旧时云去今何处，山无数、柳涨平川。与问风前回雁，甚时吹过江南。
忆王孙::周紫芝::梅子生时春渐老。红满地、落花谁扫。旧年池馆不归来，又绿尽、今年草。思量千里乡关道。山共水、几时得到。杜鹃只解怨残春，也不管、人烦恼。
减字木兰花::周紫芝::快风消暑。门近雨边梅子树。昼梦腾腾。急雨声中唤不醒。轻衫短。林下日长聊散发。无计医贫。长作云山高卧人。
采桑子::周紫芝::云踪老去浑无定，飘泊寒空。又被东风。吹过江南第几峰。长安市上看花眼，不到衰翁。好趁归鸿。家在西岩碧桂丛。
渔父词・渔父::周紫芝::好个神仙张志和。平生只是一渔蓑。
渔父词・渔父::周紫芝::禁中图画访玄真。晚得歌词献紫宸。
渔父词・渔父::周紫芝::解印归来暂结庐。有时同钓水西鱼。
渔父词・渔父::周紫芝::趁梅寻得水边枝。独棹渔船却过溪。
阮郎归::李壁::苏台一别费三年。锦书凭雁传。风姿重见阆江边。玉壶秋井泉。翻短舞，趁么弦。篆香同夕烟。多情莫惜为留连。落花中酒天。
鹧鸪天::李壁::岸柳阴阴跃锦鳞。并湖莲子恰尝新。谁教故岁应官去，会老堂中少个人。归未久，意弥新。吹香不断酒倾银。行藏判已天公付，且斗而今见在身。
西江月::李壁::又送鹏程轩翥，几看驹隙推移。多端时事只天知。不饮沈忧如醉。白首已甘蓬艾，苍生正倚丞疑。楚台风转一帆吹。朝列问君来未。
临江
难老一杯春酒美，主人玉监清秋。九华山下共追游。朝来多爽气，都向笔端收。台阁功名归去好，便应衮衮公侯。未妨含笑看吴钩。当年佳梦日，和气瑞光浮。
满江
五老峰前，九江上、曾生仙客。相邂逅、贵池亭下，定交金石。我辈风流宜啸咏，官曹尘冗从煎逼。且簿书、丛里举清觞，偷闲日。同一笑，当今夕。梅正好，香浮白。便相忘尔汝，醉巾沾湿。已向琼楼夸意态，似闻金殿传消息。想君今、归去际风云，应相忆。
柳梢
云淡秋空。一江流水，烟雨。岸转溪回，野平山远，几点征鸿。行人独倚孤篷。算此景、如图画中。莫问功名，且寻诗酒，一棹西风。
醉蓬
问西湖好处，楼上薰风，有谁称寿。十里荷香，对槐阴清昼。细浪揉蓝，远山凝黛，更管弦初奏。醉舞嗟嗟，欢声沸沸，生申时候。膝下婆娑，老莱儿戏，帝所辉光，使衣呈绣。眷倚方隆，赐金章华绶。
水调歌
明月到花影，把酒对香红。此情飘洒，但觉清景满帘栊。人被好花相恼，花亦知人幽韵，佳处本同风。挥手谢尘网，举袂步蟾宫。秋已半，幽涧侧，乱山中。故人过我，终夕乘兴可千锺。赖有曲江才子，坐上平章花月，不管老英雄。心事将何寄，醉语又匆匆。
贺新
万事佯休去。漫栖迟、灵山起雾，玉溪流渚。击楫凄凉千古意，怅怏衣冠南渡。泪暗洒、神州沈处。多少胸中经济略，气□□、郁郁愁金鼓。空自笑，听鸡舞。天关九虎寻无路。叹都把、生民膏血，尚交胡虏。吴蜀江山无自好，形势何能尽语。但目尽、东南风土。赤壁楼船应似旧，问子瑜、公瑾今安否。割舍了，对君举。
贺新
病起情怀恶。小帘栊、杨花坠絮，木阴成幄。试问春光今几许，都把年华忘却。更多少、从前盟约。拟待莺边寻好语，恍残红、零乱风回薄。思住事，信如昨。清明寒食须行乐。算人生、何时富贵，自徒萧索。试著春衫从酒伴，乱插繁英嫩萼。信莫被、功名担阁。随分溪山供笑傲，这一身、闲处谁能缚。琴剑外，尽杯酌。
清平
鸣琴单父。凫宜飞去。不比河阳花满树。此意直高千古。清秋诞日相逢。乃同涧上村侬。笑指壶山为寿，仁心静处加功。
水龙
从来江左夷吾，大名迥诸出公右。金堂玉室，瑶林琼树，龙麟蟠走。志在神皋，气雄云梦，十吞八九。问三槐盛事，当年初度，人应羡、青毡旧。说与文章太守。庆千秋、好为亲寿。冰桃雪藕，霞裾月佩，莺鸾歌奏。雨熟西畴，星躔南极，宝香凝昼。趁新凉，便约乘云绕日，饮天浆酒。
清平
萧然在涧。景色秋来冠。几缕明霞红未断。矫首时时遐观。回思五马清游。分明前辈风流。留作山间佳话，更谁愁上眉头。
踏莎
雨意生凉，云容催暮。画楼人倚阑干处。柳边新月已微明，银潢隐隐疏星渡。今古佳期，漫传牛女。一杯试与寻新句。幽怀冷眼是青山，旧欢往恨浑无据。
清平
常思高致。又见凉风起。欢喜年时为寿意。快写山歌重寄。愿公好德康宁。青云收取功名。莫道而今官小，吾儒正要仁民。
柳梢
雨洗元宵。楼台烟锁，隐隐笙箫。且插梅花，自烧银烛，沈水香飘。软红尘里星桥。想霁色、皇都绛霄。屏掩潇湘，醉和衣倒，春梦迢迢。
菩萨
雪云收尽晴风软。小山春浪晴波远。梅片已飞香。海棠红试妆。人言诗易与。酒盏谁分付。不是没心情。夕阳啼鸟声。
一翦
说著相思梦亦愁。芳草斜阳，春满秦楼。楼前新绿水西流。一曲阳关，分付眉头。多少风流事已休。纷薄香浓，怕见绸缪。淡云笼月小庭幽。明日山长，清恨悠悠。
海月
晚秋烟渚。更舟倚、萧萧雨。水痕清汜，迤逦渐整，云帆西去。三叠阳关，留下别离情绪。溪南一坞。对风月、谁为主。
好事
春色入芳梢，点缀万枝红玉。莫道怕愁贪睡，倚新妆如束。纷纷桃李太妖娆，相对夜阑烛。记取疏花横处，有暗香飘馥。
菩萨
平生常为梅花醉。数枝滴滴香沾袂。雪後月华明*胆瓶无限清。夜深灯影瘦。饮尽杯中酒。明日景尤新。人间都是春。
西江
春色著人多少，溪头桃杏舒红。杖藜相与过桥东。往事旧欢如梦。花底醉眠芳草，柳边嘶入骄骢。如今憔悴坐诗穷。莫问醯鸡舞瓮。
浣溪
一曲青山映小池。林疏人静月明时。相逢杯酒也相宜。醉眼不知春事少，欢情犹得漏声迟。神仙何处梦魂飞。
浣溪
宝鸭香消酒未醒。锦衾春暖梦初惊。鬓云撩乱玉钗横。半怯夜寒褰绣幌，尚馀娇困剔银灯。粉痕微褪脸霞生。
西江
风暖晨光寂寂，月明夜气沈沈。山间林下步轻阴。花柳飞绵布锦。酒病向谁能遣，春愁惟我难禁。尊前一曲断肠声。梦破晓窗枕。
朝中
池塘春草燕飞飞。人醉牡丹时。多少姚黄魏紫，搦成腻粉燕支。
水调歌
今古钓台下，行客系扁舟。扁舟何似，云山千叠亦东游。我欲停桡一醉，与写平生幽愤，横管更清讴。小上客星阁，短鬓独搔头。风乍起，烟未敛，雨初收。一年花事，数声欲春休。吊古怀贤情味，只有浮名如故，谁复识羊裘。赖得玄英隐，相望此溪流。
西江
梅蕊小春天气，橘林良月风光。五云边近九霞觞。美景初无尽藏。老矣相逢湖海，年来游遍潇湘。诗情满眼兴何长。赢得烟霄直上。
卜算
花底醉东风，好景宜同寿。海角天涯今几春，邂逅新丰酒。内集记高阳，南渡闲回首。但愿长年饱饭休，一笑风尘表。
浣溪
小雨收晴作社寒。月桥花院篆香残。杏腮桃脸黛眉弯。歌拂燕梁牵客恨，醉临鸾镜怕人看。良宵春梦绕屏山。
菩萨
海棠欲谢绵飞柳。柳丝自拂行人首。上巳是清明。新烟带粥饧。轻阴帘幕冷。闲却秋千影。曲水兴无涯。丽人花半遮。
浣溪
湖海相逢更日边。槐风莲雨寿杯前。琴书图画水沈烟。共指金銮当直，不应彭泽尚回旋。今年初度想超然。
恋绣
欢浓两点笑靥儿。雪初消、梅欲放时。不信道、伤春瘦，怕人猜、犹待皱眉。
浣溪
一曲霓裳舞未终。玉钗垂额鬓云松。梦回金殿月华东。燕子莺儿情脉脉，柳枝桃叶恨匆匆。罗襟空惹御香浓。
步蟾
三年重到严滩路。叹须鬓、衣冠尘土。倚孤篷、闲自濯清风，见一片、飞鸿归去。人间何用论今古。
水调歌
一枕暑风外，事事且随缘。随缘何处琴剑，闲泊此层巅。日绕九天楼殿，烟抹四山林薄，尘土市声前。老眼醉还醒，犹得到诗边。桥南院，双桂隐，有名言。江湖人物，好在收拾付书帘。回首吾庐无恙，寄卧僧窗何事，鸿鹄本高骞。水调赋明月，谁道更超然。
鹧鸪
雨湿西风水面烟。一巾华发上溪船。帆迎山色来还去，橹破滩痕散复圆。寻浊酒，试吟篇。避人鸥鹭更翩翩。五更犹作钱塘梦，睡觉方知过眼前。
水调歌
嘉节已吹帽，谁复见南山。南山佳处，台上云绕一溪环。犹记使君同醉，化鹤千年何在，今古自应悭。胜事漫陈迹，风物只高寒。都莫问，归酒畔，集毫端。等闲吟笑而已，赖有孔融尊。伟矣广平心致，赢得相遭淡泊，感旧唱酬闲。且看小斋菊，抵掌共凭阑。
减字木兰
年光虚度。能得几多消散处。莫恨归迟。得见新词不自持。山中酒里。笑语喧哗知有弟。此意谁如。世事纷纷一任渠。
生查
霜叶柳塘风，烟蕊梅溪渡。茅店问村醪，未许空归去。倚杖小徘徊，写我吟边句。醉眼复何之，落日孤鸿处。
西江
闻道晚春时候，暖风是处花飘。游人争渡水南桥。多少池塘春草。跃马谁联玉勒，钓鱼应泛兰桡。韶光何限不逍遥。输与溪鸥野鸟。
朝中
春浓人静倦游嬉。烟雨战棠梨。翠径乱红无数，频啼枝上黄鹂。
小重
云影收晴雨外明。碧溪春滟滟，落花平。莺声催我过桥行。人何在，诗酒淡心情。闲里兴还生。锦鳞题尺素，有谁能。
临江
脆管繁弦无觅处，小楼空掩遥山。柳丝直下曲阑干。海棠红欲褪，玉钏怯春衫。酒不成芳信断，社寒新燕呢喃。雕盘慵整宝香残。绮疏明薄暮，帘外雨潺潺。
朝中
五湖烟水百花洲。别乘最风流。人道紫枢家世，清时衮衮公侯。
月宫
柳娇花妒燕莺喧。断肠空眼穿。一春风雨夜厌厌。不闻钟鼓传。
浣溪
芍药酴满院春。门前杨柳媚晴曛。重帘双燕语沈沈。花映绿娇初日嫩，叶栖红小晚烟昏。轻雷不觉送微阴。
鹧鸪
烟禁荒荒雨湿云。近郊争出满城人。儿童藉草几成市，杯酒沾花不觉村。身又老，眼增明。回头一任是红尘。山中谁信无寒食，涧上何如且采苹。
一丛
翻空雪浪送飞花。春晓媚霜华。风回点点迷人处，峭寒轻、诗思殊佳。双燕未来，断鸿何在，微雨又天涯。绮窗明暗是谁家。雕槛馥兰芽。
眼儿
东风拂槛露犹寒。花重湿阑干。淡云日，晨光微透，帘幕香残。阴晴不定瑶阶润，新恨觉心阑。凭高望断，绿杨南陌，无限关山。
青玉
苏公堤上西湖路。柳外跃、青骢去。多少韶华惊暗度。南山游遍，北山归後，总是题诗处。如今老矣伤春暮。泽畔行吟漫寻句。
浣溪
只恐山灵俗驾回。海鸥飞下莫惊猜。机心消尽重徘徊。宿雨乍晴千涧落，晓云微露两山排。新苗时翼好风来。
朝中
扁舟撑月转江湖。烟水湛金铺。篷底晓凉歌罢，肌肤冰雪初扶。
明月棹孤舟・夜行
忽得相逢惊似旧。问山中、酒徒诗友。闲倚睛楼，长安市上，华发为君搔首。绿竹疏梅今在否。
江城
天孙应为织云裳。试宫妆。问刘郎。湖上波寒，依旧远山苍。自是老来心事懒，空落拓，少年场。挥豪闲与细端相。记严扬。陋苏张。
冉冉
倚遍阑干弄花雨。卷珠帘、草迷芳树。山崦里、几许云烟来去。画不就、人家院宇。社寒梁燕呢喃舞。小桃红、海棠初吐。
谒金
花影半。晴色乍开云卷。择胜寻春愁日短。雨馀山路晚。涧底桃深红满。人意不禁闲远。胡蝶绕枝啼鸟怨。东风吹酒面。
满庭
点点淮山，迢迢江水，分明别是风光。地灵人杰，星斗烂文章。初度充闾佳气，当年瑞、应弄璋。薰弦奏，凉宵宝月，玉井藕花香。清真，如逸少，兰亭修竹，曲水流觞。想醉乡日永，地久天长。小驻屏星怀玉，飞凫、元在行。功名事，云龙风虎，行矣佩金章。
浣溪
一曲西风醉木犀。天香吹梦入瑶池。钗横犹记未开枝。花重嫩舒红笑脸，叶稀轻拂翠颦眉。酒醒残月雁声迟。
浣溪
山气吹云宝月凉。园英承露菊花黄。吾生只合醉为乡。怅望佳人因共赋，分明佳节是重阳。酒边犹发少年狂。
浣溪
莫问星星鬓染霜。一杯同看月昏黄。放歌渔父濯沧浪。却忆手栽双柳句，真成云汉抉天章。苏仙何在立苍茫。
浣溪
霜後黄花尚自开。老年情绪为何哉。株株浑是手亲栽。秋际有言挥玉尘，冬来无梦绕金钗。相思一夜发窗梅。
江城
雪消霜入小溪舟。试浮游。上山头。薄薄寒烟，依旧未全收。问道梅花开也未，吟不尽，一春愁。襟怀如此老还休。懒凝眸。转深幽。
浣溪
月角珠庭映伏犀。扶摇当上凤凰池。广寒曾折最高枝。壮志还同诸葛膝，清名还似紫芝眉。梅花春寿酒行迟。
鹧鸪
老去情怀酒味中。水边林下古人风。岁云暮矣江空晚，谁识儋州秃鬓翁。人易远，语难工。春时犹记一尊同。苦心未免皆如此，只合挥弦目送鸿。
风入
小楼春映远山横。绿遍高城。望中一片斜阳静，更萋萋、芳草还生。疏雨冷烟寒食，落花飞絮清明。数声弦管忍重听。犹带微酲。问春何事春将老，春不语、春恨难平。莫把风流时节，都归闲淡心情。
菩萨
小园红入春无际。新声休写花间意。一笑唤真真。香腮酒未醒。惜芳追胜事。畅饮馀诗思。无处说衷情。暗尘罗帐生。
谒金
花肃肃。杨柳三眠未足。一棹溪山新涨绿。旧欢无梦续。莫问杜鹃啼蜀。只有江南水竹。北客凄凉无伴独。春山生草木。
谒金
幽意熟。吟啸春风自足。爽气初生晴未燠。相逢休问卜。画出高山盘谷。岩上飞云相逐。他日江东思渭北。断舷谁为续。
卜算
一雨已秋深，月色寒而静。夜半披衣草树间，玉露团清影。长笛倚楼声，听彻还重省。手启柴门倦复关，云卧衣裳冷。
醉蓬
庆文章太守，燕寝凝香，诞弥佳节。庾岭归来，又经年梅发。棋酒心情，笙歌滋味，便合朝天阙。玉作山前，冰为水际，几多风月。绿鬓朱颜，浩然相对，自是中原，旧家人物。鹭班回，尚记陪清切。
朝中
为兹春酒寿诗翁。我辈一尊同。香动梅梢圆月，年年先得东风。
太常
小春时候腊前梅。还知道、为谁开。应绕百千回。夜色转、参横斗魁。十分孤静，替伊愁绝，片月共徘徊。
朝中
谁翻新曲玉溪滨。何日得为邻。醉里行歌相答，步随泉石松云。
恋绣
溪风吹雨晚打窗。把心情、阑入醉乡。记取在、山深处，我如今、双鬓已苍。
一翦
一朵梅花百和香。浅色春风，别样宫妆。西湖衣钵更难忘。雪意江天，浑断人肠。清夜横斜竹影窗。赢得相思，魂梦悠扬。玉溪山外水云乡。茅舍疏篱，不换金章。
蝶恋
道上疏梅花一树。人去人来，不管流年度。闲过南同散步。东风为我吹香去。试问青春今几许。明日新正，溪影横山暮。遮莫攀翻君且住。心儿却在题诗处。
蝶恋
尽道今年春较早。梅与人情，觉得梅偏好。一树南香未老。春风已自生芳草。来自城中犹带晓。行到君家，细雨吹池沼。怅望沙坑须会到。玉溪此意年时少。
生查
山意入春晴，都是梅和柳。白白与青青，日映风前酒。归去也如何，路上休回首。各自做新年，柳袅梅枝瘦。
探春
暗尘明月小桃枝，旧家时情味。问而今、风转蛾儿底。有谁把、春衫试。景龙灯火升平世。动长安歌吹。
临江
罗帐画屏新梦悄，绿窗慵起香残。重帘生怕倚阑干。春风吹玉水，春雪满灵山。梁燕未来归雁动，海棠才带红酣。酒愁花恨霎时间。烟云催薄暮，丝雨湿轻寒。
眼儿
风回香雪到梨花。山影是谁家。小窗未晚，重檐初霁，玉倚蒹葭。社寒不管人如此，依旧在天涯。碧云暮合，芳心撩乱，醉眼横斜。
临江
竹树阴阴流涧水，黄鹂飞去飞还。蓬门篱落小桥湾。更无尘迹到，我自爱其闲。雨又随风催薄暮，轻雷时动云斑。归来凉意一窗间。病馀真倦矣，睡熟簟纹宽。
蝶恋
斜日清霜山薄暮。行到桥东，林竹疑无路。小院横窗香雾。胆屏曲几花如雨。细酌心情因少驻。九万刚风，寒影吹琼素。不是月宫那有许。霓裳舞彻凌波步。
柳梢
玉水明沙。峰回路转，城倚桥斜。老我登临，同谁酩酊，一望还赊。飞鸿杳霭天涯。但拚取、心情酒家。紫菊枝枝，红茱颗颗，休问年华。
满庭
玉水灵山，霜天清晓，非烟非雾琴堂。载临初度，圭璧记煌煌。百里民安抚字，欢呼处、禾黍登场。今年好，为兹春酒，莫惜醉淋浪。神仙，□领袖，山河勋业，星斗文章。便黄扉青琐，会遇明良。愿赐尚方之剑，攀槛折、於古辉光。飞凫去，甘棠遗爱，留与话桐乡。
菩萨
风前觅得梅花句。香来自是相分付。片月动黄昏。一枝横酒尊。人间何处有。又到春时候。莫负此诗家。将心吟好花。
贺新
梅蕊依稀矣。岁华深、け然但把，杖藜闲倚。山绕荒林红叶下，落日孤城烟水。意兴寄、云何则是。底事疏枝横绝峭，未吹香、便与花相似。不忍折，为之喜。寒鸦万点霜风起。正人家、园收芋栗，小槽初美。欲醉阿谁同一饮，拟赋才成又止。老态度、浑侵发齿。摸索孤根春在否。任红红、白白皆桃李。空烂漫，岂能尔。
百字令・念奴
诏飞天上，看金狨系马，西湖风月。朝罢香烟携满袖，身在琼楼玉阙。锦绣肝肠，珠玑唾，绿鬓非华发。与谁经济，河山应笑吴越。且把春酒寻梅，年年眉寿，坐对南枝发。兵卫朱门生画戟，醉舞尘生罗袜。
菩萨
陇头无驿奚为朵。岩前有折宜来堕。风急雪云溪。诗清满意携。竹炉良夜饮。饮竟煎僧茗。梅以句深长。得花情未忘。
小重
点染烟浓柳色新。小桃红映水，日初匀。露收芳径草铺茵。凝情久，风淡起轻尘。梁燕已争春。折花闲伴酒，试濡唇。
感皇
急管度青枝，醉眠芳草。云断巫阳梦能到。乍醒馀困，晴影暗移纱帽。旧时闲意思，都忘了。今岁春迟，去年春早。点点繁红又多少。惜春归去，酒病翻成花恼。数声鸣鸟唤，人惊老。
感皇
诗社酒徒闲，村村花柳。月榭风亭更霞牖。临春结绮，又是那回时候。不禁中夜雨，相孱愁。弄蕊攀条，为寻芳酒。一斗谁能问千首。江南云梦，空说气吞八九。持杯人共我，能吟否。
瑞鹧
南兰陵郡鹧鸪词。底用登临更赋诗。贵不能淫非一日，老当益壮未多时。
浣溪
屋上青山列晚云。水边红袂映斜曛。柳阴荷气簟湘纹。酒以歌长谁乐事，诗成杯滟我离群。香消凉意有南薰。
浣溪
作意如何和好歌。细翻重看得长哦。晓梧吹雨露明荷。老我从他琴下爨，故人元自笛亭柯。北山烟岫郁嵯峨。
浣溪
鸦矫荒寒燕复低。门前长草与人齐。长桥南畔小桥西。安得有诗同尔句，可教无酒泛其杯。相思常苦易离携。
鹧鸪
只唱离歌一叠休。玉溪浮动木兰舟。如何又对云烟晚，不道难禁草树秋。空脉脉，忍悠悠。绸缪终是转绸缪。相思相见知何处，记取新欢说旧游。
满江
归锦堂成，云汉上、天垂新画。有朱颜绿鬓，禁林仙客。玉局暂从香火社，金龟未报文章力。看彤庭、赐第别承恩，居君侧。斑衣戏，蟠桃摘。翠袖倚，歌檀拍。正祥开初度，颂声千百。又是腊前梅态度，几多春近花消息。想明年、今日醉西湖，光辉赫。
好事
一涧水南山，腊尽春生梅雪。行过小桥深处，带疏钟横月。征衫闲著指东吴，休怕与人别。吟到翠圆枝上，是归来时节。
菩萨
南枝已见春消息。今年为寿方知得。俾尔炽而昌。流霞浮暗香。蓬壶清浅水。笑指云阶喜。高论不规模。平戎赋两都。
浣溪
风软湖光远荡磨。春衫初试薄香罗。踏青无计奈君何。莫笑老来多岁月，肯教闲去少诗歌。长安陌上有铜驼。
谒金
春尚早。春入湖山渐好。人去人来虽未老。酒徒犹恨少。梅落桃开烟岛。日日更吹香草。一片芳心拚醉倒。冷云藏落照。
祝英台
馆娃宫，采香径，范蠡五湖侧。子夜吴歌，声缓不须拍。崇桃积李花闲，芳洲绿遍，更冉冉、柳丝无力。试思忆。老去一片身心，孤负好春色。古往今来，时序恼行客。去年今日山中，如何知得。却又在、他乡寒食。
浣溪
梅叶阴阴占晚春。博山香尽玉嶙峋。茶瓯酒碗试濡唇。闲里常愁无伴侣，老来不是有情人。牡丹天气惜芳辰。
洞仙
溪山好处，赢得题新曲。待足人生甚时足。问临流情味，倚遍斜晖，应似画、小景生绡一幅。渔舟声乃，岩上云飞，杳杳归鸦去鸿逐。任当年伊吕，谈笑兴王，争敌恁、闲眠野宿。待雪天、月夜我还来，醉潇洒清幽，那些儿屋。
点绛
山凹春生，探梅只道今年早。暗香迎晓。人与花能好。岁岁持杯，天地同难老。须吟啸。放开怀抱。更约寻瑶草。
减字木兰
菊花开了。待得梅梢来索笑。雪色江波。看尽千林未觉多。一丘缓步。只恐朝来有新句。岁岁年年。白发催人到酒边。
采桑
萧萧两鬓吹华发，老眼全昏。徒倚衡门。岁晚寒消涧水痕。含情更觉沧洲远，欲语谁论。窈窕孤村。细雨梅花只断魂。
采桑
华灯自是年年好，月淡烟空。依旧东风。箫鼓吹香醉脸融。谢他诗侣还相觅，雨迹云踪。不分情浓。柳浅梅深鬓影松。
好事
北客过江来，赢得家家都老。屈指中兴人物，到如今谁好。散庵常是爱山林，健笔胜挥扫。我则临风三叹。信儿曹惊倒。
减字木兰
一杯易足。自断此生犹杜曲。词客哀时，不敢愁来赋别离。孤城麦秀。常愧葛洪丹未就。诗罢长吟。衰晚迟回违寸心。
鹧鸪
便把山林寄此身。也须诗酒属吾人。仙家旧是金堂士，吏隐新收玉局名。惟自乐，不忧贫。渊明谈笑更清真。年年眉寿登高後，醉帽常留菊满簪。
好事
腊雪映江梅，冰玉更分风月。衮衮紫枢家世，庆诞弥时节。烘堂赢得戏莱衣，春酒宝杯凸。籍籍郑庄人物，要汉廷勋业。
太常
随风和雨带烟开。更清冷、照崔巍。片片亦佳哉。细看得、花如翦裁。茅檐出没，水浮桥外，人自两峰来。
西江
脉脉蜂黄蝶粉，盈盈水秀山明。卖花声里听吹饧。佳丽芳华韵胜。下上休看舞燕，惺忪一任啼莺。枕痕屏曲梦关情。酒醒春宵漏尽。
谒金
行又住。水远山遥村路。把酒问春春几许。老年花似雾。坐上风流张绪。留我我还难去。却忆章台飞柳絮。只愁萦暮雨。
绕池游
菏花好处，是红酣落照，翠蔼馀凉。绕郭从前无此乐，空浮动、山影林篁。几度薰风晚，留望眼、立尽濠梁。谁知好事，初移画舫，特地相将。惊起双飞属玉，萦小楫冲岸，犹带生香。莫问西湖西畔□，□九里、松下侯王。
水调歌头::李廷忠::抚景几今古，遗恨此江山。百年形胜，但见幽草杂枯菅。多少名流登览，赖有神扶坏栋，诗墨尚斑斑。风月要磨洗，顾我已衰颜。擎天手，携玉斧，到江干。一新奇观，领客觞咏有馀闲。烟草半川开霁，城郭两州相望，都在画屏间。便拟骑黄鹄，直上扣云关。
满江红::李廷忠::玉帐西来，道前是、绣衣使者。游览处、秋风鼓吹，自天而下。湘水得霜清可鉴，巫峰过雨森如画。有神仙、佳致在胸襟，真潇洒。荆州宝，元无价。夔门政，长多暇。听谈兵樽俎，百川倾泻。此日寿觞容我劝，他年枢柄还公把。趁桂花、时节去朝天，香随马。
鹧鸪天::李廷忠::槛外长江浪拍空。萧萧红蓼白苹风。三秋告稔三农庆，九日追欢九客同。烟渚北，月岩东。莫嫌光景太匆匆。登龙戏马英雄事，都在南楼一啸中。
踏莎行::李廷忠::星野涵辉，云峰环翠。南园迎腊开梅蕊。瑶台仙子笑相逢，金钗行里拼沈醉。照乘骊珠，出闲天骥。相随寿母多年纪。春风侍宴宝花楼，五枝七叶都荣贵。
贺新凉・贺新郎::李廷忠::濯锦江头路。望祥云、密拥旌幢，初开天府。冰露壶中秋玉莹，不著人间烦暑。现物表、神仙风度。回首太清宫阙杳，是鸣珂簪笔遨游处。舟万斛，却西诉。筹边堂上兵无数。笑当年、蜀山谅将，夜分旗鼓。听取今朝宣阃令，洗尽蛮烟塞雾。便催唤、衮衣归去。
霜天晓角::李廷忠::洞天仙伯。总是梅标格。来索东风一笑，香浮动、潜溪月。寿尊谁共酌。
感皇恩::李廷忠::昨夜一星明，太微西畔。应得良朝诞名将。豹韬龙节，谈笑坐清江汉。年年梅雪里、开华宴。铁券高勋，金锺洪算。要同宗社流芳远。玺书褒异，自得君王深眷。看看登剑履、明光殿。
临江仙::李廷忠::人物风流真罕见，何须尘外求仙。绿龟千岁稳巢莲。醉倾金凿落，笑拥玉и娟。须信日边消息好，寒花也作春妍。笙歌乐地酒中天。功名无限事，都在寿觞前。
临江仙::李廷忠::秋到三山呈瑞气，斑斑绣虎文章。早分桂殿一枝香。婉谋参幕府，华署等朝行。驾月娥来献寿，胜如昨夜辉光。十分满劝紫霞觞。年年花萼宴，相约侍君王。
庆清朝::李廷忠::天启重光，地锺上瑞，有人起自东山。当年谢傅，几曾鹤发貂冠。不似文章隽老，重来鸣步斗枢间。洪钧转，五原草绿，太白兵闲。运庆今朝初度，正日添纹线，月挂冰盘。恩重御壶宣劝，喜溢天颜。
卜算子::李廷忠::草际雪痕消，梅上春心动。碧幕红裙簇画筵，横玉声三弄。雅兴杂鱼龙，妙舞回鸾凤。莫道司空眼惯□，还入清宵梦。
百字令・念奴娇::胡惠斋::小斋幽僻，久无人到此，满地狼藉。几案尘生多少憾，把玉指亲传踪迹。画出南枝，正开侧面，花蕊俱端的。可怜风韵，故人难寄消息。非共雪月交光，这般造化，岂费东君力。只欠清香来扑鼻，亦有天然标格。
满江红::胡惠斋::暝霭黄昏，灯檠上、荧荧初炙。银焰袅、孤光分夜，寸心凝碧。留照娇颜欢笑偶，上元庆赏嬉游夕。笑聚萤、积雪与偷光，寒儒忆。蝶眷恋，成何得。花传喜，知何日。听邻家昨夜，扣阍谁觅。焰短始知新月上，摇红孤馆因风急。恨那人、别後不成眠，时时剔。
卜算子::谢直::双桨浪花平，夹岸青山锁。你自归家我自归，说着如何过。我断不思量，你莫思量我。将你从前与我心，付与他人可。
金人捧露盘::高似孙::下明光，违宣曲，上扬州。玉帐暖、十万貔貅。梅花照雪，月随歌吹到江头。牙樯锦缆，听雁声、夜宿瓜州。南山客，东山妓，蒲萄酒，裘。占何逊、杜牧风流。
眼儿媚::高似孙::翠帘低护郁金堂。犹自未妆。梨花新月，杏花新雨，怎奈昏黄。春今不管人相忆，欲去又相将。只销相约，与春同去，须到君行。
莺啼序::高似孙::青旗报春来了，玉鳞鳞风旎。陈瑶席、新奏琳琅，窈窕来荐嘉社。桂酒洗琼芳，丽景晖晖，日夜催红紫。湛青阳新沐，人声澹荡花里。光泛崇兰，坼遍桃李，把深心料理。共携手、蘅室兰房，奈何新恨如此。对佳时、芳情脉脉，眉黛蹙、羞搴琼珥。折微馨、聊寄相思，莫愁如水。青苹再转，淑思菲菲，春又过半矣。细雨湿香尘，未晓又止。莫教一无聊，群芳。伤情漠漠，泪痕轻洗。曲琼桂帐流苏暖，望美人、又是论千里。佳期杳渺，香风不肯为媒，可堪玩此芳芷。春今渐歇，不忍零花，犹恋馀绮。度美曲、造新声，乐莫乐此新知。思美人兮，有花同倚。年华做了，功成如委。天时相代何日已。
失调名::高似孙::
蓦山溪::易祓::海棠枝上，留得娇莺语。双燕几时来，并飞入、东风院宇。梦回芳草，绿遍旧池塘，梨花雪，桃花雨。毕竟春谁主。东郊拾翠，襟袖沾飞絮。宝马趁雕轮，乱红中、香尘满路。十千斗酒，相与买春闲，吴姬唱，秦娥舞。拼醉青楼暮。
喜迁莺::易祓::帝城春昼。见杏脸桃腮，胭脂微透。一霎儿晴，一霎儿雨，正是催花时候。淡烟细柳如画，雅称踏青携手。怎知道、那人人，独倚阑干消瘦。别後。音信断，应是泪珠，滴遍香罗袖。记得年时，胆瓶儿畔，曾把牡丹同嗅。故乡水遥山远，怎得新欢如旧。强消遣，把闲愁推入，花前杯酒。
水调歌头::易祓::自古清胜地，江带与山。夸娥擘此石，不独岭之南。初见仙岩第一，再见砻岩第二，今见淡岩三。邱壑皆有分，品第不须谈。望前驱，陪後乘，破晴岚。出城一舍而近，峭壁与天参。不使尘埃脚，忽觉烟云对面，鹤驭可同骖。杖屦从归去，此乐湘潭。
一翦梅::易祓妻::染泪修书寄彦章。贪做前廊。忘却回廊。功名成就不还乡。铁做心肠。石做心肠。红日三竿懒画妆。虚度韶光。瘦损容光。不知何日得成双。羞对鸳鸯。懒对鸳鸯。
水调歌头::章斯才::帝念重湖远，使者选清强。关西夫子人杰，搅辔出鸳行。熊楚一天坐镇，虎节三台更历，号令肃秋霜。褰帷间风俗，原隰总生光。瞻南极，朝北斗，酌霞觞。潢池息浪奏凯，筹饷属萧张。一点眉间多，一札日边有诏，香案侍东皇。岁岁蓬壶宴，好景对枨黄。
水调歌头::章斯才::秋老楚天阔，光粲极南星。郁葱瑞霭浮动，湘水舞湘灵。方启流虹华旦，恰值绂麟弥月，嘉会庆千龄。维岳绛神处，玉印注长生。衣衮绣，袍练鹊，纽双萦。民气和乐，雁到回地作欢声。楚观连天境界，四景撩人风物，身世自蓬瀛。剩酌金貂，飞诏到临蒸。
水龙吟::危稹::洛阳九老图中，当时司马年犹小。争如今夕，举杯相劝，十人齐寿。已幸同庚，何分雌甲，本无多少。但有头可白，无愁可解，只如此、都赢了。庆礼十年还又，更十年、依前难老。尽教百岁，做人高祖，见孙白首。却要从今，探梅脚健，看山眼好。赖天公，顿得东园长在，陪歌陪酒。
渔家傲::危稹::老去诸馀情味浅。诗词不上闲钗钏。宝幌有人红两靥。帘间见。紫云元在梨花院。十四条弦音调远。柳丝不隔芙蓉面。秋入西窗风露晚。归去懒。酒酣一任乌巾岸。
沁园春::危稹::籍甚声名，门阑相种，文章世科。算当年瑞世，正当夏五，仙家毓德，全是春和。底事屏星，著之海峤，奈此腾骧骥足何。君知否，看飞来丹诏，径上鸾坡。殷勤携酒相过。要滟滟浮君金叵罗。叹同心相契，古来难觅，二年同处，意总无它。如此平分，更教添个，也自清风明月多。拼沈醉，任光浮绿鬓，笑满红涡。
满江红::王居安::八十归来，方岩下、几竿修竹。柴门外，沙铺软路，水流清玉。栽接新来桃与李，安排旧日松和菊。过小桥、作个看山楼，千峰绿。收笔砚，藏棋局。酒莫饮，经须读。但平平放下，顿超凡俗。独睡已无年少梦，闲吟不唱他家曲。算人生、万事苦无多，相将足。
沁园春::王居安::湖海襟期，烟霞气宇，天下星郎。有灵方时後，年年却老，神锋耳底，夜夜腾光。万卷蟠胸，千锺蘸甲，衮衮词源三峡滂。功成处，见须弥日月，河岳星霜。兴来引笔千行。看举世何人是智囊。任纵横万变，难瞒道眼，优游自乐，不识愁肠。闹市丛中，密林静处，鼻观常闻三界香。天书到，听笙箫竞奏，幢盖班行。
朝中措::王克勤::银河无际渺澄空。一点寿光中。此夕谪仙初度，清歌吉甫清风。
浣溪沙::锺将之::鬓云梳月带痕。软红香里步莲轻。妖娆六幅过腰裙。不怕满堂佳客醉，只愁灭烛翠眉颦。更期疏影月黄昏。
浣溪沙::锺将之::苹老秋深水落痕。桂花微弄雨花轻。癯仙也解醉红裙。太白麴君愁满饮，小鸿眉黛爱低颦。尊前一洗眼花昏。
水调歌头::锺将之::更似南津港，再遇吕公船。
浣溪沙::吴礼之::南国风流是故乡。红盐落子不因霜。于中小底最珍藏。荐酒荐茶些子涩，透心透顶十分香。可人回味越思量。
喜迁莺::吴礼之::银蟾光彩。喜稔岁闰正，元宵还再。乐事难并，佳时罕遇，依旧试灯何碍。花市又移星汉，莲炬重芳人海。尽勾引，遍嬉游宝马，香车喧隘。晴快。天意教、人月更圆，偿足风流债。媚柳烟浓，夭桃红小，景物迥然堪爱。巷陌笑声不断，襟袖馀香仍在。待归也，便相期明日，踏青挑菜。
丑奴儿・采桑子::吴礼之::金风颤叶，那更饯别江楼。听凄切、阳关声断，楚馆云收。去也难留。万重烟水一扁舟。锦屏罗幌，多应换得，蓼岸苹洲。凝想恁时欢笑，伤今萍梗悠悠。谩回首、妖娆何处，眷恋无由。先自悲秋。
杏花天::吴礼之::闷来凭得阑干暖。自手引、朱帘高卷。桃花半露胭脂面。芳草如茵乍展。烟光散、湖光潋滟。映绿柳、黄鹂巧啭。
雨中花・夜行船::吴礼之::眷浓恩重，长离永别，凭谁为返香魂。忆湘裙霞袖，杏脸樱唇。眉扫春山淡淡，眼裁秋水盈盈。便如何忘得，温柔情态，恬静天真。凭栏念及，夕阳西下，暮烟四起江村。渐入夜、疏星映柳，新月笼云。
瑞鹤仙::吴礼之::风传秋信至。颤叶叶庭梧，飘零阶砌。年华迅流水。况荣枯翻手，存亡弹指。谁编故纸。论古往、英雄斗智。在当时、唤做功名，到此尽成闲气。何谓。生为行客，死乃归人，世同驿邸。十步九计。空捞攘，谩儿戏。忍都将、有限光阴萦绊，趁逐无穷天地。我直须、跳出樊笼，做个俏底。
蓦山溪::吴礼之::刘郎老矣，倦入繁华地。触目愈伤情，念陈迹、人非物是。共谁携手，落日步江村，临远水，对遥山，闲看烟云起。买牛卖剑，便作儿孙计。朋旧自荣华，也怜我、无名无利。箪瓢锺鼎，等是百年身，空妄作，枉迂回，贪爱从今止。
风入松::吴礼之::苹汀蓼岸荻花洲。占断清秋。五湖景物供心眼，几曾有、一点闲愁。梦里翩翩胡蝶，觉来叶叶渔舟。谢郎随分总优游。信任沈浮。恬然云水无贪吝，笑腰缠、骑鹤扬州。只恐丹青妙笔，写传难尽风流。
渔家傲::吴礼之::红日三竿莺百啭。梦回鸳枕离魂乱。料得玉人肠已断。眉峰敛。晓妆镜里春愁满。绿琐窗深难见面。云笺谩写教谁传。闻道笙歌归小院。梁尘颤。多因唱我新词劝。
蝶恋花::吴礼之::睡思厌厌莺唤起。帘卷东风，犹未梳洗。眼细眉长云拥髻。笑垂罗袖熏沈水。媚态盈盈闲举止。只有江梅，清韵能相比。诗酒琴棋歌舞地。又还同醉春风里。
蝶恋花::吴礼之::急水浮萍风里絮。恰似人情，恩爱无凭据。去便不来来便去。到头毕竟成轻负。帘卷春山朝又暮。莺燕空忙，不念花无主。心事万千谁与诉。断云零雨知何处。
蝶恋花::吴礼之::满地落红初过雨。绿树成阴，紫燕风前舞。烟草低迷萦小路。昼长人静扃朱户。沈水香销新剪苎。枕朦胧，花底闻莺语。春梦又还随柳絮。等闲飞过东墙去。
桃源忆故人::吴礼之::画桥流水飞花舞。柳外斜风细雨。红瘦绿肥春暮。肠断桃源路。欢随仙子乘鸾去。镂月裁云何处。唯有病和愁绪。肯伴刘郎住。
谒金门::吴礼之::风乍扇。帘外落红千片。飞尽落花春不管。斗忙莺与燕。往事上心撩乱。睡起日高犹倦。料得伊家情眷眷。近来长梦见。
霜天晓角::吴礼之::连环易缺。难解同心结。痴呆佳人才子，情缘重、怕离别。意切。人路绝。共沈烟水阔。
霜天晓角::吴礼之::西风又急。细雨黄花湿。楼枕一篙烟水，兰舟漾、画桥侧。念昔。空泪滴。
生查子::吴礼之::吴山与越山，相对摩今古。袅缆浙江亭，回首西兴渡。区区名利人，无分香闺住。匆遽促征鞍，又入临平路。
失调名::吴礼之::
好事近::吴礼之::金菊间芙蓉，秋意未为萧索。临水见山庭院。伴玉人杯酌。携炉终日袅沈烟，氤氲篆文□。可惜被风吹散，把袖儿笼著。
柳梢青::吴礼之::板约红牙。歌翻白雪，杯泛流霞。苏小情多，潘郎年少，欢计生涯。轩窗临水人家。更门掩、青春杏花。百万呼卢，十千沽酒，不负韶华。
满江红::陈善::三月风前花薄命，五更枕上春无力。
满江红::丁黼::梅腊宾春，瑞烟满、华堂馥郁。还又祝、屏垂彩，觞称。南浦西山开寿域，朱帘画栋调新曲。庆彩衣、龙节侍慈萱，春长绿。双鹤发，齐眉福。一麟瑞，如冰玉。看国封重见，五霞凝轴。王母瑶池鸾凤驭，麻姑金鼎神仙。数从今、椿算到何时，蟠桃熟。
贺新凉・贺新郎::俞国宝::梦里骖鸾鹤。觉三山不远，依前海风吹落。浮到五湖烟月上，刚被梅香醉着。粲玉树、轻明疏薄。十万琼琚天女队，捧冰壶、玉液琉璃杓。来伴我，荐清酌。恍然梦断浑非昨。问溪边竹外，新来为谁开却。无限冰魂招不得，拟把离骚唤觉。待抖擞、红尘双脚。
风入松::俞国宝::一春长费买花钱。日日醉花边。玉骢惯识西湖路，骄嘶过、沽酒垆前。红杏香中箫鼓，绿杨影里秋千。暖风十里丽人天。花压髻云偏。画船载取春归去，馀情寄、湖水湖烟。明日重扶残醉，来寻陌上花钿。
瑞鹤仙::俞国宝::春衫和泪著。又燕入江南，雁归衡岳。东风晓来恶。绕西园无绪，泪随花落。愁钟恨角。梦无凭、难成易觉。到春来易感，韩香顿减，沈腰如削。离索。挑灯占信，听鹊求音，不禁春弱。云轻雨薄。阳台远，信难托。念盟钗一股，鸾光两破，已负秦楼素约。但莫教、嫩绿成阴，把人误却。
清平乐::俞国宝::数声乌鹊。院宇寒萧索。杨柳梢头秋过却。无叶可供风落。可人犹有芙蕖。向人泠澹妆梳。云外征鸿过尽，夕阳依旧平芜。
卜算子::俞国宝::翦烛写香笺，拨火温寒醑。门外东风将我愁，欲作三更雨。夜夜玉楼心，日日长亭路。豆蔻花开信不来，尘满金钗股。
风入松::俞国宝::东风巷陌暮寒骄。灯火闹河桥。胜游忆遍钱塘夜，青鸾远、信断难招。蕙草情随雪尽，梨花梦与云销。客怀先自病无聊。绿酒负金蕉。下帏独拥香篝睡，春城外、玉漏声遥。可惜满街明月，更无人为吹箫。
水调歌头::徐冲渊::穷达付天命，生死见交情。人今老矣，□□狗苟与蝇营。赢得一头霜雪。闲却五湖风月。鸥鸟负前盟。颜厚已如甲，太息误平生。想箕山，怀颍水，挹馀清。只今归去，沧浪深处濯吾缨。笑抚山中泉石。细说人间荆棘。有道苦难行。好补青萝屋，且占白云耕。
谒金门::李好义::花过雨。又是一番红素。燕子归来衔绣幕。旧巢无觅处。谁在玉楼歌舞。谁在玉关辛苦。若使胡尘吹得去。东风侯万户。
望江南・忆江南::李好义::思往事，白尽少年头。曾帅三军平蜀难，沿边四郡一齐收。逆党反封侯。元宵夜，灯火闹啾啾。
水调歌头::程准::船系钓台下，身寄碧云端。胸中千古风月，笔下助波澜。唤起羊裘仙魄，来伴蝉冠清影，星阁倚阑干。上想中兴事，名节重於山。濯沧浪，开玉鉴，照朱颜。平生多少英气，直欲斩楼兰。尽道诗书元帅，好作经纶上衮，勋业秉华丹。霄汉展鸾翼，雷雨震龙蟠。
秋日田父辞::高翥::啄黍黄鸡没骨肥。绕篱绿橘缀枝垂。
秋日田父辞::高翥::少妇蓝旋染裙。大儿敲葛自浆巾。
念奴娇::高惟月::岩扃不锁，算空洞深窈，是谁初凿。帝遣六丁持月斧，乱把云根斫。骇目奇观，恍如崩浪，汹涌从天落。谪仙何处，翠珉佳句如昨。惆怅白首重游，多情还似，与青山有约。且对清尊酬胜赏，休想舞衣歌乐。景物依然，头颅如许，何事嗟漂泊。翩翩归兴，故山无限林壑。
水调歌头::彭叔夏::铜章纡墨绶，茜服佩银鱼。慈闱一笑，全胜莱子彩衣裾。好事柿红萱草，长伴朱颜绿发，荣贵更谁如。轴锦装鸾诰，帘绣藤舆。龙为炙，麟作脯，倒琼壶。寿筵今年，邀请金母伴麻姑。缥渺飞琼舞罢，宛转双成歌彻，何物奉亲娱。探支长命缕，预借角蟾蜍。
失调

失调名::吴康::
失调名::吴康::
贺新
田舍炉头语。便如何学得，三变美成家数。村酒三杯狂兴发，拔剑偶然起舞。只麽也、迎寒送暑。待草万言书上阙，似忧端、倚柱东邻女。卿相事，未易许。渔歌且和芙蓉渚。又何须、淫辞语，诃风诋雨。劝人生、且随缘分，分外一毫莫取。那富贵、由天付与。身蹈危机犹不觉，如布衣、自在都无阻。空博得，雪千缕。
蝶恋
午夜凉生风不住。河汉无声，时见疏星度。佳客伴君知未去。对床只欠潇潇雨。素月四更山外吐。金鸭慵添，消尽沈烟缕。料想玉楼人念处。归舟日望荷花浦。
念奴
谁家野菜饭炊香，正是江南寒食。试问春光今几许，犹有三分之一。枝上花稀，柳间莺老，是处春狼藉。新来燕子，尚传晋苑消息。应记往日西湖，万家罗绮，见满城争出。急管繁弦嘈杂处，宝马香车如织。猛省狂游，恍如昨梦，何日重寻觅。杜鹃声里，桂轮挂上空碧。
水调歌
落日水亭静，藕叶胜花香。时贤飞盖，松间喝道挟胡床。暑气林深不受，山色晚来逾好，顿觉酒尊凉。妙语发天籁，幽眇亦张皇。射者中，弈者胜，兴悠长。佳人雪藕，更调冰水赛寒浆。惊饵游鱼深逝，带箭山禽高举，此话要商量。溪上采菱女，三五傍垂杨。
如梦
几点弄晴微雨。翳日薄云来去。断送一番春，满径杨花飞絮。无语。无语。还是旧时院宇。
贺新
帖子传新语。问自来、翰林学士，几多人数。或道江心空铸镜，或道艾人如舞。或更道、冰盘消暑。或道芸香能去蠹，有宫中、斗草盈盈女。都不管，道何许。离骚古意盈洲渚。也莫道、龙舟吊屈，浪花吹雨。只有辟兵符子好，少有词人拈取。谁肯向、帖中道与。绝口用兵两个字，是老臣、忠爱知艰阻。写此句，绛纱缕。
贺新
夜对灯花语。且随宜、果盘草草，两三杯数。翠玉环中园五亩，自唱山歌自舞。况今夜、尊前无暑。何用食前须方丈，更後车、何用婵娟女。这闲福，自心许。蓼花芦叶纷江渚。有沙边、寒蛩吟透，梧桐秋雨。羡甚满堂金玉富，未可学人渔取。怕天也、未曾相与。豹遁蛟藏泉可濯，有鬼神、呵护盘之阻。鲜可食，脍银缕。
鹧鸪词・瑞鹧
伤时怀抱不胜愁。野水粼粼绿遍洲。满地落花春病酒，一帘明月夜登楼。
念奴
相逢草草，共吟诗、同醉杯中之物。评论三王讥五霸，谈辩喧哗邻壁。敲缺唾壶，击残如意，妙语飞华雪。无能为也，如何对此三杰。看取东野诗成，南昌书就，奈征车催发。後夜山深何处宿，红豆寒灯明灭。一老堪怜，两生未起，应念星星发。风传佳话，花村无犬惊月。
西江
千缕柳丝犹嫩，一星榆火初明。载将新意寿幽人。红袖持杯劝尽。老鹤自偏野性，沙鸥难比轻身。殷勤多谢祝长春。一笑东风夜静。
沁园
民吾同胞，剖破藩篱，元是大家。故见之诰诏，视如子弟，谆勤恳切，悃无华。孝悌力田，职当劝相，起早非干为看花。亲酌酒，老农唯诺，句句仁芽。晓来犹觉寒些。看雨湿风吹旗□斜。笑吾生八十，尽谙农事，公筵既彻，更共烹茶。高唱豳风，敬酬令尹，王道桑麻乐有涯。春务急，见溪头杨柳，已可藏鸦。
如梦
一只船儿没赛。七十六年装载。把柁更须牢，风饱蒲帆轻快。无碍。无碍。匹似子猷访戴。
江城

南乡子::虞刚简::儿有掌中杯。但把归期苦苦催。奕世衣冠仍上第，公台。元自诗书里面来。秋色为渠开。先我梁山马首回。猿鹤莫轻窥蕙帐，惊猜。抬步归休亦乐哉。
向湖边::张拭::万里烟堤，百花风榭，游女翩翩羽盖。彩挂秋千，向花梢娇对。矧门外、森立乔松，日花争丽，犹若当年文会。廊庙夔龙，暂卜邻交外。共讲真率，玉糁金齑脍。同萧散寄傲，樽倾北海。佳处难忘，约追欢须再。况风月不用一钱买。
霜天晓角::赵希明::空山木落。月淡阑干角。相与羊裘披上，方知道、宦情薄。老来须自觉。
醉蓬
望皇都清晓，瑞日祥烟，洞开阊阖。一朵红云，映重瞳日月。万岁山高，九霞杯暖，正想宸游洽。绝塞庭琛，重闱天笑，年年仙阙。韶凤徘徊，蒲鱼演漾，镐酒恩浓，龙蟠建业。玉琢麟符，分付人中杰。
西江
岁贡来从玉垒，天恩拜赐金奁。春风一朵紫云鲜。明月轻浮盏面。想见清都绛阙，雍容多少神仙。归来满袖玉炉烟。愿侍年年天宴。
鹧鸪
饮罢天厨碧玉觞。仙韶九奏少停章。何人采得扶桑椹，捣就蓝桥碧绀霜。凡骨变，骤清凉。何须仙露与琼浆。君恩珍重浑如许，祝取天皇似玉皇。
水调歌
玉女扫天净，雍观掠江宽。问君何事底急，夜半挟舟还。三岛眠龙惊觉，万顷明琼碾破，凉月照东南。碧气正吞吐，满挹漱膺肝。烟蓬上，乘云象，嗷天关。人间已梦，我独危坐玩漫汗。螭殿黄昏未锁，鹤氅翩跹蜚下，共吸酒壶乾。兴罢吹笙去，风露五更寒。
水调歌
电阙驱神骏，铁棰起痴蛟。木鸣山裂盛夏，白昼野号。急上瑶庭深处，为问龙君何怒，抉破古天河。日华开绚采，雨意属诗豪。与君来，蜚玉佩，斩觚瓢。纤流沈羽，借我万斛沸银涛。醉拍满缸香雪，写竭一池浓墨，逸气正飘。何事谪仙子，归去续松醪。
水调歌
日毂金钲赤，雪窦水晶寒。支机石下翻浪，喷薄出层关。半夜雌龙惊走，明日灵蛇张甲，蜚上石盘桓。多谢山君护，未放醉翁闲。安得醉，风，露珊珊。翠云老子，邀我瑶佩驾红鸾。一勺流觞何有，万石横缸如注，虹气饮溪乾。忽梦坐银井，长啸俯清湍。
水调歌
天地本无际，南北竟谁分。楼前多景，中原一恨杳难论。却似长江万里，忽有孤山两点，点破水晶盆。为借鞭霆力，驱去附。望淮阴，兵冶处，俨然存。看来天意，止欠士雅与刘琨。三拊当时顽石，唤醒隆中一老，细与酌芳尊。孟夏正须雨，一洗北尘昏。
水调歌
渤东南界，西北倚。当时推步，但知宇内有乾坤。午夜风轮微转，驾我浮空泛景，一息过天垠。俯视人间世，渺渺聚沤尘。挽天吴，摩海若，吐还吞。宁用计年，八十阳九又三阴。要自白榆星外，直至黑流沙底，山与泽俱平。不论初末度，一色界如银。
六州歌
向来抵掌，未必总谈空。难遍举，质三事，试从公。记当年，赋得一丘一壑，天鸢阔，渊鱼静，莫击磬，但酌酒，尽从容。一水西来他日，会从公、曳杖其中。问前回归去，已笑白发成蓬。不识如今，几西风。蒙庄多事，论虱豕，推羊蚁，未辞终。又骤说，鱼得计，孰能通。□□□。叹如云罔罟，龙伯啖，眇难穷。凡三惑，谁使我，释然融。岂是匏瓜者，把行藏、悉俯鸿。
满江
黄鹤楼前，江百尺、波横光溢。问老子、当年高兴，何人知得。最爱洞庭天际水，分明表里玻璃色。恐今宵、未必似前番，天应惜。都莫问，鸿锺勒。也休羡，壶天谪。忆故人霜下，乱滩横笛。便好骑鲸游汗漫，古来蟾影何曾没。更明年、重约再来时，乘槎客。
满江
颇恨登临，浪自作、骚人愁语。石城上、何须苦说，死袁生褚。当日卧龙商略处，秦淮王气真何许。与君来、萧瑟北风寒，黄云暮。枕锺阜，湖玄武。生此虎，真蹲踞。看四山环合，休临江渚。可笑唐人无意度，却言此虎凌波去。君且住、明月为人来，潮生浦。
沁园
玉局仙人，轻帆万里，送入三吴。怪一舟如叶，元无浊物，依然姑射，满载冰壶。昔日文君，千言成诵，不识如今记得无。新来也，喜都将分付，一颗骊珠。向来田赋蠲输。散多少、春风巴与渝。算公家粗了，莼鲈而已，何妨西子，白发江湖。印铸黄金，时来须佩，毕竟人生万卷书。离情处，正秦淮岁晚，雪意模糊。
步虚词・西江
休怪频年司钥，仙官长守仙宫。东风未肯到凡红。先舞云韶彩凤。都是一团和气，故教上苑春浓。
沁园
公有仙姿，苍松野鹤，落落昂昂。论法主长生，仍须极贵，云台绛阙，都许尚羊。更忆当年，而今时候，一念功名下帝旁。天分付，使人间草木，尽有春香。人知相法奇庞。又那识、阴功事更长。算毗陵荒政，江东风采，忠文典则，生光。再岁秦淮，觚棱入梦，帷幄从来在庙堂。公归去，好平心献替，人望时康。
沁园
那用招秋，休言推暑，风自薰兮。问谁解当初，识公来处，月明碧落，旆卷青霓。千丈长松，起人生意，冻芋寒瓜空满畦。还堪怪，怪诸公衮衮，我尚凭泥。须教一举崔嵬。算人世、功名各有梯。更何须炼鼎，玄霜绛雪，只烦煮茗，水饼冰齑。紫府多仙，招来满座，公自长生角亢齐。何曾也，有玉麟行地，老凤梧栖。
沁园
君有新词，何妨为我，时遣奚奴。看此山大小，风流晋宋，眼中馀子，苦自侏儒。九曲清溪，千枝杨柳，还记新条更有无。春将好，欲从君商略，君意何如。佳人玉佩琼琚。更胸中、浇灌有诗书。把古人行处，从头检点，今人说底，却不须渠。更上石头，重登锺阜，画作金陵考古图。频相见，怕薰风早晚，便隔天隅。
沁园
消得雕栏，也不枉教，车马如狂。怪元和一事，韩公子者，归来斫去，玉毁冈。为解花嘲，朝来试看，采佩殷霞露香。君休怪，算只缘太艳，俗障难降。诗人未易平章。向百卉、雕零独後装。看洪炉大器，从来成晚，只须这著，也做花王。况是月坡，花围一尺，压尽纷纷琐细芳。还堪笑，笑龙锺老凤，方入都堂。
沁园
试课阳坡，春後添栽，多少杉松。正桃坞昼浓，云溪风软，从容延叩，太史丞公。底事越人，见垣一壁，比过秦关遽失瞳。江神吏，灵能脱罟，不发卫平蒙。休言唐举无功。更休笑、丘轲自厄穷。算汨罗醒处，元来醉里，真敖假孟，毕竟谁封。太史亡言，床头酿熟，人在晴岚杳霭中。新堤路，喜枝鳞角，夭矫苍龙。
锦堂春・锦堂春
最是元来，苦无风雨。只恁匆匆归去。看游丝、都不恨，恨秦淮新涨，向人东注。醉里仙人，惜春曾赋。却不解、留春且住。
壶中天・念奴
日躔东井，正轮桂影，十分光洁。火令方中符国运，天与非常英杰。荦荦平生，眼空宇宙，绿发千寻雪。笑谈一镇，单于底事心慑。晚岁佛地功深，人间富贵，五湖烟水阔。谁遣心期事左，须酬满、麒麟勋业。
烛影摇
青旆摇风，朱帘漏月黄昏早。蓬山万叠忽蜚来，上有千灯照。和气祥烟缭绕。映琼楼、五云缥缈。青裙缟袂，乱吹繁弦，九衢欢笑。元是琴堂，十分管领春光到。手移星宿下人寰，招客来仙岛。信道邦人见少。彷佛似、皇都春好。明年只恐，鳌山扈从，随班清晓。
谒金
烟漠漠。醉里看春都错。过了清明迟一著。牡丹重约摸。晓日渐明檐角。天与芳辰难却。驻得韶华元有药。桃源谁共约。
水龙
道家弱水蓬莱，鲸波万里谁知得。人间自有，南昌居士，仙风道骨。诗似白星，貌如聃老，风尘挺出。向谪仙家里，滕王阁畔，飘玉佩、下丹阙。黄发四朝元老，又谁知、重生绿发。手提一笔，活人多少，三千功积。已冠文昌，人人瞻望，玉枢躔逼。对新凉、酒颊微红，宛是一星南极。
喜迁
少年意气，脑燕兵胡，虏王区脱。眼底朦胧，腹中空洞，不著曹刘元白。闻道殊科八中，也要彩卢连掷。收拾尽，到如今但有，寸心如铁。天付，真奇特。口静神充，双眼胡僧碧。楚国离骚，唐朝词学，未信芳尘□歇。结取佳人香佩，截断儿曹绮舌。归去也，且斓斑戏彩，好春长日。
喜迁
评君谁似，似长松千丈，离奇多节。骨瘦棱棱，文高荦荦，今日□来仙阙。走卒识公容貌，酋虏问公官阀。更史馆，一编书多少，频添勋业。伟绝。今岁别。新绿名孙，又见枝生叶。底事七旬，双瞳如水，毕竟桂花方发。赐第彤墀秋早，又一瑶枢光洁。故人也，念相逢谁似，凤池同列。
喜迁
一天风露，喜初行弹压，人间残暑。金母此时，云先绛，又见枢星光吐。人道鸿逢日，可是东方明处。更天上、走王人络绎，仪鸾琼醑。听语。更希举。试把皇朝、盛事都来数。当日鳌头，皇扉侍母，绿发方瞳□□。更有飞凫王季，往往文星再聚。浑休问，但回班千岁，貂蝉成谱。
喜迁
去年玉燕，记曾期今岁，瑶光入度。今日都人，从头屈指，尽是黑头公辅。争道一朝语合，谁信千龄际遇。更积雨。晓来晴，洗出琉璃秋宇。笑语。知何许。旆卷青霓，来自钧天所。道骨仙风，安排顿著，须是人间紫府。要识云台高绝，更有凤池深处。从今数。看千秋万岁，永承明主。
柳梢
官已尚书，人犹寒素，仙有名言。谓是若人，法当至贵，仍主修年。唐人四字鲜妍。堪照映、画堂彩烟。更对新凉，一声芝曲，万斛金船。
柳梢
嫩绿成堆。朝来红紫，都在莓苔。方见春来，又闻春去，暗里谁催。人生易老何哉。春去矣、秋风又来。何似云溪，长春日月，无去无归。
酹江月・念奴
平生有意，把六经膏泽，人人沾受。白被子明康节辈，浪说乘除先後。遇合一时，英雄千古，谁是高强手。蹉跎岁晚，临风浩然搔首。今但入梦青山，云溪深处，烟月生怀袖。宿有十年萧散愿，此段功缘须就。
贺新
袖手云溪畔。看人间、纷纷饥乌腐鼠，触蛮交战。便得金鱼垂玉带，多少雌黄点勘。算此语、必非河汉。直自弹冠班八座，更青春、数到期颐算。一段玉，无纤玷。公难学处尤堪羡。全似□、泠泠秋水，体清形健。衮处从来高一著，那肯随人脚转。要须是、常见乾坤清晏。天意未教公猛去，要都俞、了却从公便。歌寿，朱帘卷。
宝鼎
绿杨欲舞，红杏微笑，春工渐侈。试偻指、自从嘉定，数到宝庆□□里。无一岁、不书年大有，问元功谁燮理。□□□、於变雍熙，如此自当千岁。况是端笏蓬莱陛。但看雍容、玉立山峙。炼五色、补天无迹，扶日天衢光四被。安清、填群心声色，恬然如谈笑耳。更八荒、民生奠枕，此著又当千岁。又况善述先猷，严武备、不开边鄙。阴功遍南北，千岁未多畴祉。且说总是三千岁。
念奴
归来一笑，尚看看趁得，人间寒食。阿寿牵衣仍问我，双鬓新来添白。忍见庭前，去年芳草，依旧青青色。西湖雨後，绿波两岸平拍。天教断送流年，三之一矣，又是成疏隔。燕子春寒浑未到，谁说江南消息。玉树熏香，冰桃翻浪，好个山间景物。这回归去，松风深处横笛。
念奴
嫣然一笑，向烛花光下，经年才见。欲语还羞如有恨，方得东君一盼。天意无情，更教微雨，香泪流丹脸。今朝霁色，笙歌初沸庭院。因是思入东屏，当年手植，遍桃源低岸。失脚东来春七度，辜负芳丛无限。问讯园丁，宁如归去，细与从头看。东风独立，白云遮断双眼。
倾杯・倾杯
銮殿秋深，玉堂宵永，千门人静。问天上、西风几度，金盘光满，露浓银井。碧云飞下双鸾影。迤逦笙歌近笑语，群仙隐隐。更前问讯。堕在红尘今省。渐曙色、晓风清迥。更积霭沈阴、都卷尽。向窗前、引镜看来，尚喜精神炯炯。
醉蓬
算千葩百卉，谁伴东风，早春时候。唯有江梅，在人间长久。雪後霜前，冲涉多少，尚精神如旧。岁岁年年，酴酥饮了，便为公寿。更向尊前席上，细看人与梅花，棱棱争瘦。桃李漫山，都落芳尘後。
醉蓬
记蟾宫桂子，撒向人间，如今时候。□□□□，□□□□□。白下长干，乱滩横笛，想昔游依旧。大海一沤，千年一息，谁称彭寿。开遍门前丹蕊，渐西风入东篱，酿成仙酒。□□□□，□□□□□。
西江
天上初秋桂子，庭前八月丹花。一年一度见仙槎。秋色分明如画。愿把阴功一脉，灯灯相续无涯。降祥作善岂其差。永作渔樵嘉话。
西江
底事中秋无月，元来留待今宵。群仙拍手度仙桥。惊起眠龙夭矫。天上灵槎一度，人间八月江潮。西兴渡口几魂消。又见潮生月上。
满庭
未岁嘉平，初旬日四，雪中归自崇唐。山林湖海，一气接苍茫。踏尽玉龙千丈，更一望、龙尾天长。须臾上，高峰四顾，迤逦过前冈。群山，如玉削，松林百万，尽傅琼霜。浑疑是天际，一鹤翱翔。人道玉皇三六，欲一叩、风力方刚。明朝好，金乌衔烛，八表散祥光。
满庭
去腊飞花，今春未已，迤逦将度元宵。俄然甲子，青帝下新条。净扫一天沈霭，红轮满、大地山河。从今好，便当听取，万国起歌谣。有人，当此际，锄云深坞，剪月中阿。已占断春风，自种仙桃。更扶疏桂影直，从岩底、上拂云梢。仍为我，长摩苍石，无负此清波。
满庭
人道苍姬，燠多寒少，故教千岁绵绵。算来春夏，一气本无偏。底事今年玉历，秋未朔、风露泠然。君知否，山深地僻，自是早霜天。如今，当此去，十分亲切，面问婵娟。何须看仙槎，海上重还。好在金英玉屑，□为我、满泛金船。仍传语，横江秀石，□永锁三川。
减字木兰
不应双睫。看尽人间花与雪。曾是当时。一朵红云拥日飞。如今正好。万绿千红深处坐。也使春工。唤作天池五月风。
意难忘::朱用之::宫额涂黄。怕笺凝怨墨，酒渍离觞。红楼春寄梦，青琐夕生香。花气暖，柳阴凉。棹曲水沧浪。爱弄娇、临流梳洗，顾影低相。桃花结子成双。纵题红去後，枉误刘郎。琴心挑别恨，莺羽学新妆。千万恨，恼愁肠。
失调名::厉元范::
昭君怨::郑域::道是花来春未。道是雪来香异。竹外一枝斜。野人家。冷落竹篱茅舍。富贵玉堂琼榭。两地不同栽。一般开。
念奴娇::郑域::水晶宫殿，放三千龙女，凌波浮浴。花里雕房分洞户，隐隐钉头齐簇。处子娇羞，碧裙无袖，密护圆玉。堤头微露，半身犹掩金绿。知是紫府筵开，□随纤指，出玲珑窗屋。倩剥霓裳轻手搔，掐损些些香玉。端的中心，密藏芳意，苦苦何时足。巴城憔悴，采歌犹闻新曲。
蓦山溪::郑域::嫣然一笑，风味人间没。来自广寒宫，直偷得、天香入骨。软金缕屑，点缀碧琼枝，花藏叶，叶笼花，刚被风吹拂。道人衾帐，不用沈烟熨。插满枕屏山，觉身在、蓝桥仙窟。一觞一咏，消得九秋愁，篱边菊，畹中兰，甘避芳尘不。
霜天晓角::郑域::绿云剪叶。低护黄金屑。占断花中声誉，香与韵、两清洁。胜绝。君听说。
念奴娇::郑域::素肌莹净，隔鲛绡贴衬，猩红妆束。火伞飞空熔不透，一块玲珑冰玉。破暑当筵，褪衣剥带，微露真珠肉。中心些子，向人何大焦缩。应恨旧日杨妃，尘埃走遍，向南闽西蜀。困入筠笼消黯搅，香色精神愁蹙。赖有君谟，为传家谱，不弃青黄绿。到头甜口，是人都要圜熟。
念奴娇::郑域::蕊宫仙子，爱痴儿、不禁三偷家果。弃核成根传汉苑，依旧风烟难□。老养丹砂，长留红脸，点透胭脂颗。金盘盛处，恍然天上新堕。莫厌对此飞觞，千年一熟，异人间梨枣。刘阮尘缘犹未断，却向花间飞过。争似莲枝，摘来满把，莺嘴平分破。餐霞嚼露，镇长歌醉蓬岛。
念奴娇::郑域::东陵美景，有轻烟和月，斜风吹雨。一体龙须随地转，不学松萝儿女。结就员青，收来掌握，犹带金盘露。拍浮金井，水花零乱飞舞。谁信六月飘霜，破开落刃，散银丝金缕。冷碧凄香萦齿颊，洗我尘襟烦暑。杜老吟诗，已公留客，此兴无今古。安期非诞，世间有枣如许。
画堂春::郑域::东风吹雨破花悭。客毡晓梦生寒。有人斜倚小屏山。蹙损眉弯。合是一钗双燕，却成两镜孤鸾。暮云修竹泪留残。翠袖凝斑。
桃源忆故人::郑域::东风料峭寒吹面。低下绣帘休卷。憔悴怕他春见。一任莺花怨。新愁不受诗排遣。尘满玉毫金砚。若问此愁深浅。天阔浮云远。
念奴娇::郑域::嗟来咄去，被天公、把做小儿调戏。蹀雪龙庭归未久，还促炎州行李。不半年间，北胡南越，一万三千里。征衫著破，著衫人、可知矣。休问海角天涯，黄蕉丹荔，自足供甘旨。泛绿依红无个事，时舞斑衣而已。救蚁藤桥，养鱼盆沼，是亦经纶耳。伊周安在，且须学老莱子。
浣溪沙::郑域::酒薄愁浓醉不成。夜长枕数残更。嫩寒时节过烧灯。已自孤鸾羞对镜，未能双凤怕闻笙。莫教吹作别离声。
霜天晓角::王澡::疏明瘦直。不受东皇识。留与伴春终肯，千红底、怎著得。夜色。何处笛。
祝英台近::王澡::玉东西，歌宛转。未做苦离调。著上征衫，字字是愁抱。月寒鬓影刁萧，舵楼开缆，记柳暗、乳鸦啼晓。短亭草。还是绿与春归，罗屏梦空好。燕语难凭，憔悴未渠了。可能妒柳羞花，起来浑懒，便瘦也、教春知道。
点绛唇::赵希::又是年时，冷烟寒食梨花院。柳金拖线。一曲珠歌转。翠碧雕梁，风软帘通燕。何须劝。酒豪诗健。逸韵今重见。
满江红::戴复古::赤壁矶头，一番过、一番怀古。想当时、周郎年少，气吞区宇。万骑临江貔虎噪，千艘列炬鱼龙怒。卷长波、一鼓困曹瞒，今如许。江上渡，江边路。形胜地，兴亡处。览遗踪，胜读史书言语。几度东风吹世换，千年往事随潮去。问道傍、杨柳为谁春，摇金缕。
水调歌头::戴复古::雕鹗上云汉，虎豹守天关。一官游戏，笑向古郢试朱。天下封疆几郡，尽得公为太守，奉诏仰天宽。万物一吐气，千里贺平安。雪楼高，三百尺，玉栏干。政成无事，时复把酒对江山。问讯莫愁安在，见说风流宋玉，犹有屋三间。请和阳春曲，留与世人看。
沁园春::戴复古::一曲狂歌，有百馀言，说尽一生。费十年灯火，读书读史，四方奔走，求利求名。蹭蹬归来，闭门独坐，赢得穷吟诗句清。夫诗者，皆吾侬平日，愁叹之声。空馀豪气峥嵘。安得良田二顷耕。向临邛涤器，可怜司马，成都卖卜，谁识君平。分则宜然，吾何敢怨，蝼蚁逍遥戴粒行。开怀抱，有青梅荐酒，绿树啼莺。
贺新郎::戴复古::说与黄花道。九秋深、三光五岳，气锺英表。金马玉堂真学士，蕴藉诗书奥妙。一一是、经纶才调。斟酌古今来活国，算忠言、谠论知多少。又入奏，金门晓。朝回问寝披萱草。对高堂长说，一片君恩难报。更待痴儿千载遇，膝下十分荣耀。趁绿鬓、朱颜不老。整顿乾坤济时了，奉板舆、拜国夫人号。可谓忠，可谓孝。
贺新郎::戴复古::忆把金酒。叹别来、光阴荏苒，江湖宿留。世事不堪频着眼，赢得两眉长皱。但东望、故人翘首。木落山空天远大，送飞鸿、北去伤怀久。天下事，公知否。钱塘风月西湖柳。渡江来、百年机会，从前未有。唤起东山丘壑梦，莫惜风霜老手。要整顿、封疆如旧。早晚枢庭开幕府，是英雄、尽为公奔走。看金印，大如斗。
贺新郎::戴复古::百尺连云起。试登临、江山人物，一时俱伟。旁挹金陵龙虎势，京岘诸峰对峙。隐隐接、扬州歌吹。雪浪舞从三峡下，乍逢迎、海若谈秋水。形胜地，有如此。使君一世经纶志。把风斤月斧，来此等闲游戏。见说楼成无多日，大手一何容易。笑天下、纷纷血指。酝酿春风与和气，举长江、变作香醪美。人共乐，醉桃李。
水调歌头::戴复古::轮奂半天上，胜概压南楼。筹边独坐，岂欲登览快双眸。浪说胸吞云梦，直把气吞残虏，西北望神州。百载一机会，人事恨悠悠。骑黄鹤，赋鹦鹉，谩风流。岳王祠畔，杨柳烟锁古今愁。整顿乾坤手段，指授英雄方略，雅志若为酬。杯酒不在手，双鬓恐惊秋。
满庭芳::戴复古::三日春光，群贤胜践，山阴何似山阳。鹅池墨妙，曲水记流觞。自许风流丘壑，何人共、击楫长江。新亭上，山河有异，举目恨堂堂。使君，经世志，十年边上，两鬓风霜。问池边杨柳，因甚凄凉。万树重新种了，株株在、桃李花傍。仍须待，剩栽兰芷，为国洗河湟。
满庭芳::戴复古::赤壁矶头，临皋亭下，扁舟两度经过。江山如画，风月奈愁何。三国英雄安在，而今但、一目烟波。风流处，竹楼无恙，相对有东坡。登临，还自笑，狂游四海，一向忘家。算天寒路远，早早归呵。明日片帆东下，沧洲上、千里芦花。真堪爱，买鱼沽酒，到处听吴歌。
醉落魄・一斛珠::戴复古::龙山行乐。何如今日登黄鹤。风光政要人酬酢。欲赋归来，莫是渊明错。江山登览长如昨。飞鸿影里秋光薄。
柳梢青::戴复古::袖剑飞吟。洞庭青草，秋水深深。万顷波光，岳阳楼上，一快披襟。不须携酒登临。问有酒、何人共斟。变尽人间，君山一点，自古如今。
锦帐春::戴复古::处处逢花，家家插柳。政寒食、清明时候。奉板舆行乐，使星随後。人间稀有。出郭寻仙，绣衣春昼。马上列、两行红袖。
行香子::戴复古::万石崔嵬，二水涟漪。此江山、天下之奇。太平气象，百姓熙熙。有文章公，经纶手，把州麾。满斟寿酒，笑拈梅枝。管年年、长见花时。
鹊桥仙::戴复古::新荷池沼，绿槐庭院。檐外雨声初断。喧喧两部乱蛙鸣，怎得似、啼莺。风光流转。客游汗漫。莫问鬓丝长短。即时杯酒醉时歌，算省得、闲愁一半。
木兰花慢::戴复古::莺啼啼不尽，任燕语、语难通。这一点闲愁，十年不断，恼乱春风。重来故人不见，但依然、杨柳小楼东。记得同题粉壁，而今壁破无踪。兰皋新涨绿溶溶。流恨落花红。念著破春衫，当时送别，灯下裁缝。
洞仙歌::戴复古::卖花担上，菊蕊金初破。说着重阳怎虚过。看画城簇簇，酒肆歌楼，奈没个巧处，安排着我。家乡煞远哩，抵死思量，枉把眉头万千锁。一笑且开怀，小阁团栾，旋簇着、几般蔬果。把三杯两盏记时光，问有甚曲儿，好唱一个。
西江月::戴复古::宿酒才醒又醉，春霄欲雨还晴。柳边花底听莺声。白发莫教临镜。过隙光阴易去，浮云富贵难凭。但将一笑对公卿。我是无名百姓。
西江月::戴复古::三过武昌台下，却逢三度重阳。菊花祗作旧时黄。白雪堆人头上。昨日将军亭馆，今朝陶令壶觞。醉来东望海茫茫。家近蓬莱方丈。
贺新郎::戴复古::蜗角争多少。是英雄、割据乾坤，到头休了。一片泥涂荒草地，尽是鱼龙故道。新堤上、风涛难保。沧海桑田何时变，怕桑田、未变人先老。休为此，生烦恼。讼庭不许频频到。这官坊、翻来覆去，有何分晓。无诤人中为第一，长讼元非吉兆。但有恨、平章不早。尊酒唤回和气在，看从来、兄弟依然好。把前事，付一笑。
沁园春::戴复古::请赋林堂，林堂未成，吾何赋哉。想胸中丘壑，山中风月，亭台几所，花木千栽。应接光阴，品题胜概，须待堂成我再来。听分付，是经行去处，莫放苍苔。吾曹不堕尘埃。要胸次长随笑口开。任江湖浪迹，鸥盟雁序，功名到手，凤阁鸾台。它日相寻，有逾此约，酌水浮君三百杯。闻斯语，有冠山突兀，袍岭崔嵬。
鹧鸪天::戴复古::圉圉洋洋各自由。或行或舞或沈浮。观鱼未必知鱼乐，政恐清波照白头。休结纲，莫垂钩。机心一露使鱼愁。终知不是池中物，掉尾江湖汗漫游。
减字木兰花::戴复古::羊城旧路。檀板一声惊客去。不拟重来。白发飘飘上越台。故人居处。曲巷深深通竹所。问讯桃花。欲访刘郎不在家。
减字木兰花::戴复古::天台狂客。醉里不知秋鬓白。应接风光。忆在江亭醉几场。吴姬劝酒。唱得廉颇能饭否。西雨东晴。人道无情又有情。
减字木兰花::戴复古::阻风中酒。流落江湖成白首。历尽艰关。赢得虚名在世间。浩然归去。忆着石屏茅屋趣。想见山村。树有交柯犊有孙。
浣溪沙::戴复古::病起无聊倚绣床。玉容清瘦懒梳妆。水沈烟冷橘花香。说个话儿方有味，吃些酒子又何妨。一声啼断人肠。
清平乐::戴复古::醉狂痴作。误信青楼约。酒醒梅花吹画角。翻得一场寂寞。相如谩赋凌云。琴台不遇文君。江上琵琶旧曲，只堪分付商人。
临江仙::戴复古::误入风尘门户，驱来花月楼台。樽前几度得徘徊。可怜容易别，不见牡丹开。莫恨银瓶酒尽，但将妾泪添杯。江头恰限北风回。再三相祝去，千万寄书来。
鹊桥仙::戴复古::西山岩壑，东湖亭馆，尽是经行旧路。别时方见有荷花，还又见、梅花岁暮。宋家兄弟，黄家兄弟，一一烦君传语。相忘不寄一行书，元自有、不相忘处。
祝英台近::戴复古::泛杭川，临尘水。几日共游戏。歌笑开怀，酒醒又还醉。奈何一但分携，连宵风雨，剪不断、客愁千里。水云际。遥望一片飞鸿，苦是失群地。满眼春风，管甚闲桃李。此行归老家山，相逢难又，但一味、相思而已。
大江西上曲・念奴娇::戴复古::大江西去，郁孤台八境，人间图画。地涌千峰摇翠浪，两派玉虹如泻。弹压江山，品题风月，四海今王谢。风流人物，如公一世雄也。一片忧国丹心，弹丝吹笛，未必能陶写。西北风尘方洞，宰相闲归绿野。
满江红::戴复古::太守风流，何人似、金华仙伯。试看取、珠篇玉句，银钩铁画。叶叶柳眉齐抹翠，梢梢花脸争匀白。比池塘、春草梦来诗，尤奇绝。胸中有，蛾眉月。笔头带，蓬□雪。笑归来万里，不登今阙。鹿瑞堂前冬日暖，螺山江上春波阔。但伤时、一念不能休，添华发。
望江南・忆江南::戴复古::壶山好，博古又通今。结屋三间藏万卷，挥毫一字直千金。四海有知音。门外路，咫尺是湖阴。
望江南・忆江南::戴复古::壶山好，胆气不妨粗。手奋空拳成活计，眼穿故纸下功夫。处世未全疏。生涯事，近日果何如。
望江南・忆江南::戴复古::壶山好，文字满胸中。诗律变成长庆体，歌词渐有稼轩风。最会说穷通。中年後，虽老未成翁。
望江南・忆江南::戴复古::壶山好，也解忆狂夫。转首便成千里别，经年不寄一行书。浑似不相疏。催归曲，一唱一愁予。
望江南・忆江南::戴复古::石屏老，家住海东云。本是寻常田舍子，如何呼唤作诗人。无益费精神。千首富，不救一生贫。
望江南・忆江南::戴复古::石屏老，长忆少年游。自谓虎头须食肉，谁知猿臂不封侯。身世一虚舟。平生事，说着也堪羞。
望江南・忆江南::戴复古::石屏老，悔不住山林。注定一生知有命，老来万事付无心。巧语不如喑。贫亦乐，莫负好光阴。
清平乐::戴复古::今朝欲去。忽有留人处。说与江头杨柳树。系我扁舟且住。十分酒兴诗肠。难禁冷落秋光。借取春风一笑，狂夫到老犹狂。
醉太平::戴复古::长亭短亭。春风酒醒。无端惹起离情。有黄鹂数声。芙蓉绣茵。江山画屏。梦中昨夜分明。悔先行一程。
满庭芳::戴复古::草木生春，楼台不夜，团团月上云霄。太平官府，民物共逍遥。指点江梅一笑，几番负、雨秀风娇。今年好，花边把酒，歌舞醉元宵。风流，贤太守，青云志气，玉树丰标。是神仙班里，旧日王乔。出奉板舆行乐，金莲照、十里笙箫。收灯後，看看丹诏，催入圣明朝。
渔父・渔歌子::戴复古::渔父饮，不须钱。
渔父・渔歌子::戴复古::渔父醉，钓竿闲。
渔父・渔歌子::戴复古::渔父醒，荻花洲。
渔父・渔歌子::戴复古::渔父笑，笑何人。
沁园春::戴复古::访衡山之顶，雪鸿渺渺，湘江之上，梅竹娟娟。寄语波臣，传言鸥鹭，稳护渠侬书画船。
祝英台近::戴复古妻::惜多才，怜薄命，无计可留汝。揉碎花笺，忍写断肠句。道傍杨柳依依，千丝万缕，抵不住、一分愁绪。如何诉。便教缘尽今生，此身已轻许。捉月盟言，不是梦中语。後回君若重来，不相忘处，把杯酒、浇奴坟土。
玉楼春::李子酉::纱窗春睡朦胧著。相见尚怀相别恶。梦随城上角声残，泪逐楼前花片落。东风不解吹愁却。
醉太平::徐梦龙::冰肌玉容。情真意浓。小楼几度春风。醉琉璃酒钟。关山万重。何时又逢。思量雨迹云踪。似襄王梦中。
浣溪沙::赵扩::花似醺容上玉肌。方论时事却嫔妃。芳阴人醉漏声迟。珠箔半钩风乍暖，雕梁新语燕初飞。斜阳犹送水精卮。
西江月::方信孺::碧洞青崖著雨，红泉白石生寒。来十月九湖山。人笑元郎太漫。绝壑偏宜叠鼓，夕阳休唤归鞍。兹游未必胜骖鸾。聊作湖南公案。
失调名::龚大明::山居好。山居好。鹤唳猿啼饯昏晓。碧窗柏子炷炉香。趺坐蒲团诵黄老。
失调名::龚大明::清高绝，雪崖翁。向上玄机顿观通。金鼎有丹成九转。凝然宴坐白云中。
西江月::龚大明::我本无为野客，飘飘浪迹人间。一时被命住名山。未免随机应变。识破尘劳扰扰，何如乐取清闲。流霞细酌咏诗篇。且与白云为伴。
水调歌头::陈楠::夺取天机妙，夜半看辰杓。一些珠露，阿谁运倒稻花头。便向此时采取，宛如碧莲合蕊，滴破玉池秋。万籁风初起，明月一沙鸥。紫河车，乘赤凤，入琼楼。谓之玉汞，与铅与土正相投。五气三花聚顶，吹著自然真火，炼得似红榴。十月胎仙出，雷电送金虬。
鹊桥仙::陈楠::红莲含蕊，露珠凝碧，飞落华池滴滴。运归金鼎唤丁公，炼得似、一枚朱橘。三花喷火，五云拥月，上有金胎神室。洞房云雨正春风，十个月、胎仙了毕。
真珠帘::陈楠::金丹大药人人有。要须是、心传口授。一片白龙肝，一盏醍醐酒。只为离无寻坎有。移却南宸回北斗。好笑。见金翁姹女，两个厮斗。些儿铅汞调匀，观汉月海潮，抽添火候。一箭透三关，方表神仙手。兔子方来乌处住，龟儿便把蛇吞了。
望江南・忆江南::陈楠::黄中宝，须向胆中求。春气令人生万物，乾坤膝下与吾俦。百脉自通流。施造化，左右火双抽。
望江南・忆江南::陈楠::玄珠降，丹窟在中宫。九候息调重九数，赤波或进太阳东。心肾遂交通。逢六变，重六息阴功。
望江南・忆江南::陈楠::毛发薄，三转运行阳。胎色渐红阴渐缩，推移岁运助阳刚。育火养中央。成物象，五转辨微茫。
望江南・忆江南::陈楠::丹已返，四转运行阴。逢六闭藏阳户气，三关全透合丁壬。龟游任浮沉。时出入，无碍贯他心。
望江南・忆江南::陈楠::珠自右，紫电入丹城。内养婴儿成赤象，时逢五转采阳精。火自水中生。烧鬼岳，紫电起峥嵘。
望江南・忆江南::陈楠::日精满，阴魄化无形。每遇月圆开地户，神龟时饮碧瑶精。清洁复如冰。阳砂赤，阴粉色微青。
望江南・忆江南::陈楠::形透日，七转任飞腾。幽静深岩图宴坐，息无来往气坚凝。却粒著其能。生成火，返本气澄清。
望江南・忆江南::陈楠::内外变，八转始还元。地带长垂主坎户，周行胎息贯天门。太始道方存。纯一体，赤黑气常喷。
失调名::史弥巩::羊左合人我。左既绝粮甘自饿。羊仕楚王官职大。依旧杀身蓬颗。
水调歌头::徐鹿卿::廊庙补天手，夷夏想威名。上前张胆明目，倾倒汉公卿。二百年来章贡，前赵後萧相□，今古两豪英。四海望霖雨，可但总祥刑。自儿时，文字里，已心倾。魁躔邈在霄汉，薄宦偶趋承。山见崆峒秀丽，水见玉虹清绝，犹愿见先生。寄语二三子，洙泗在江城。
酹江月・念奴娇::徐鹿卿::雪销平野，正云开天宇，灯辉花市。明灭吐吞无尽藏，巧斗飞桥激水。铁马响冰，牙旗穿夜，箫鼓声歌沸。丰年欢笑，酿成千里和气。相欢交□游嬉，卖薪买酒，歌舞升平里。记得前年随玉辇，吹下天香扑鼻。
水调歌头::徐鹿卿::岭峤转和气，英挟新凉。登车搅辔慷慨，风采肃台纲。第一澄清官府，次第咨询民瘼，馀事到仓。谨勿养稂莠，莠盛稻苗伤。金芝秀，蒲涧碧，荔枝香。此中风味不恶，暂借使星光。毋薄炎荒瘴海，曾著广平李勉，归去□平章。唤起昔贤梦，千载续遗芳。
贺新郎::徐鹿卿::解组轻千里。趁朝来、风高气爽，波平如砥。试问馀恩深几许，江阔秋清无底。看两径、棠阴舞翠。明月归轻似叶，只梅花、香里诗千纸。端不愧，西江水。谪仙才气兰亭字。更清姿雅度，修竹长松标致。官职几人曾此过，萱草春风谁似。任彩服、蹁跹娱戏。去此云霄真一握，算令公、勋业浑馀事。中书考，从今始。
减字木兰花::徐鹿卿::狂吟江浦。不食人间烟火语。韦曲名家。也试河阳一县花。群仙推去。暂寄岭梅清绝处。笑俯清溪。只有清风明月知。
减字木兰花::徐鹿卿::云横远浦。一段秋光烦著语。月下谁家。丹桂迎风一两花。双凫来去。不踏人间风日处。才入云溪。问我来时总不知。
酹江月・念奴娇::徐鹿卿::薰风有意，还年年吹下，九天纶绋。庾岭高哉知几仞，不隔清名突兀。明月扁舟，图书之外，所载无南物。襄公往矣，辽辽直到今日。南来北地开藩，甘棠好在，一夜春光入。父老欢迎相告语，依旧朱颜绿发。
水调歌头::徐鹿卿::五剡乃脱选，通籍入金闺。祖宗立法初意，正欲猎英奇。近世流风薄矣，强者立跻霄汉，弱者困尘泥。流水伯牙操，底处有锺期。公为政，民不扰，吏无欺。春风桃李满县，当路几人知。五马宏开公道，一鹗首旌治最，迟乃速之基。不枉受人荐，更看荐人时。
水调歌头::徐鹿卿::别驾映旋轸，父老绕称觥。西风底事于役，造物岂无情。知道神生崧岳，大庾岭边和气，未足助欢声。小试活人手，详谳命公行。赣滩石，青原雨，快阁晴。西江一带风物，尽把祝长生。福与此江无尽，寿与此江俱远，名与此江清。江水直到海，公亦上蓬瀛。
汉宫春::徐鹿卿::庾岭梅花，到江空岁晚，始放南枝。岂徒冰雪蹊径，不受侵欺。孤高自负，尽炎凉、变态无期。便瘴雨、蛮烟如许，淡妆也不随时。未肯移根上苑，且竹边院落，月下园篱。除却西湖句子，此後无诗。
汉宫春::徐鹿卿::吏隐南昌，问盘根几世，长子孙枝。仙风道骨如此，信不吾欺。素姿倾国，□难昏、坐觉愆期。算好与、水仙作配，又还恨不同时。岁晚寻盟有几，早兰辞湘浦，竹谢东篱。自向月中弄影，雪里评诗。
满江红::徐鹿卿::斗大横江，旧曾著、周程夫子。谭道处，疏梅迎笑，双松延翠。百载高风勤景仰，数椽老屋重经始。更大书、留与後人看，公归矣。
木兰花・玉楼春::邹应龙::吾家二老。前有高平生癸卯。若到今辰。讵止荣华九十龄。共惟伯母。九十新年还又五。
鹧鸪天::邹应龙::九十吾家两寿星。今夫人赛昔夫人。百年转眼新开帙，十月循环小有春。生日到，转精神。目光如镜步如云。年年长侍华堂宴，子子孙孙孙又孙。
鹧鸪天::邹应龙::寿母开年九十三。佳辰就养大江南。缇屏晃耀新宁国，绣斧斓斑老朴庵。倾玉，擘黄柑。两孙垂绶碧於蓝。便当刊颂崆峒顶，留与千年作美谈。
鹧鸪天::邹应龙::帝里风光别是天。花如锦绣柳如烟。还逢令节春三二，又庆慈闱岁八千。斟寿，列长筵。子孙何以咏高年。各裒千首西湖什，一度生朝献一篇。
鹧鸪天::邹应龙::彩结轻车五马随。倾城争出看花枝。笙歌十里岩前去，灯火千门月下归。莲炬引，老莱衣。蛾眉无数卷帘窥。谁知万里逢灯夕，却胜寻常三五时。
卜算子::邹应龙::满二望三时，春景方明媚。又见蟠桃结子来，王母初筵启。无数桂林山，不尽漓江水。总入今朝祝寿杯，永保千千岁。
感皇恩::邹应博::觅得个州儿，稍供彩戏。多谢天公为排备。一轮明月，酝作清廉滋味。倾入寿杯里，何妨醉。我有禄书，呈母年万计。八十三那里暨。便和儿算，恰一百四十地。这九千馀岁，长随侍。
鹧鸪天::邹应博::天遣丰年祝母龄。人人安业即安亲。探支十日新阳福，来献千秋古佛身。儿捧盏，妇倾瓶。更欣筵上有嘉宾。紫驼出釜双台馈，玉节升堂两使星。
鹧鸪天::邹应博::诸佛林中女寿星。千祥百福产心田。喜归王母初生地，满劝麻姑不老泉。吾梦佛，半千员。一年一佛护庭萱。数过九十从头数，四百馀零一十年。
浪淘沙::黄某::八十加三迎九十，还似婴童。
醉落魄・一斛珠::叶秀发::胸襟洒落。光风霁月澄寥廓。生平素志惟丘壑。随分田园，花木四时乐。儿孙不用千金橐。吾家自有诗书粕。
贺新郎::李刘::鹄立通明殿。又重逢、揆余初度，梦庚华旦。不学花奴簪红槿，且看秋香宜晚。任甲子、从新重换。天欲东都修车马，故降神生甫维周翰。歌崧岳，咏江汉。明堂朝罢夷琛献。引星辰、万人共听，风尘长算。清昼山东诸将捷，席卷黄河两岸。问谁在、玉皇香案。师保万民功业别，向西京、原庙行圭瓒。定郏，卜涧。
鱼游春水::李刘::湖南三千里。百万人家争送喜。元戎初度，和气水流山峙。荆楚中间寿域开，翼轸傍边台躔起。崧岳降神，维箕骑尾。见说君王注倚。问舟楫、盐梅谁是。国人争望周公，东归几几。
水调歌头::李刘::万里碧鸡使，叱驭问邛崃。枪旗有烨，川秦奔走送龙媒。好在灵均初度，唤起长庚佳梦，霜月照金。寿似武侯柏，香在草堂梅。舞娉婷，斟凿落，沃崔嵬。神尧孙子，向来八九上三台。挂了桑弧蓬矢，便恐彤弓瓒，分宝下天阶。归赋梁园雪，试唤长卿来。
酹江月・念奴娇::李刘::汉庭用老，想君王也忆、潜郎白首。底事煌煌金玉节，奔走天涯许久。江右风流，湖南清绝，更借诗翁手。明年七十，人间此事希有。固是守得堂间，鲂斋亭下，要称归来柳。上恐夜深□贾傅，便有锋车迎候。
满庭芳::李刘::郑履声传，倪经业绍，半千贤运重开。妙年阔步，高折桂枝回。卿月郎星历遍，都贪把、符竹南来。棠阴永，仍持玉节，臬事副钦哉。吾生，真幸会，旧家桃李，曾费栽培。更春风次第，吹到寒。遥望绂麟祥旦，霄躔邈、阻奉琅杯。谁知道，清源路远，直上即蓬莱。
生查子::李刘::湘江贯地维，衡岳生人杰。谁遣益州星，暂伴峨眉月。初度庆今朝，绣斧双龙节。为国罩嘉鱼，趣觐黄金阙。
浣溪沙::李刘::濯锦江边玉树明。碧油幢里彩衣荣。当年此日下长庚。细酌成都千岁酒，闲看谷一阳春。归听云母隔屏声。
朝中措::李刘::我生辰在斗牛中。井路有何功。运转峨眉山月，按行雪界天风。
水调歌头::李刘::端正九秋月，今夜始生明。扬辉毓秀，飘然海上跨长鲸。认得灵均初度，直用望舒为御，重耀紫枢庭。何事乘槎使，尚藉执卿。合东西，瞻使节，镜中行。腾腾渐渐，绕枝乌鹊不须惊。太白擒胡了未，即墨降城安否，玉斧仗修成。圆却山河影，捣药兔长生。
鹧鸪天::李刘::恰则重阳信宿前。菊潭先寿濮阳仙。暂陪明月清风夜，共醉孤云落照边。群玉府，紫微天。看看东壁二星连。月中斫桂吴夫子，定是长生不记年。
生查子::李刘::万里彩衣远，旬日黄花後。蓬矢纪佳辰，莲幕翻新奏。更看桂枝香，归献灵椿寿。同对小蟠桃，共醉长生酒。
念奴娇::郑清之::楚天霜晓，看老来秋圃，寒花犹在。金阙栽培端正色，全胜东篱风采。雅韵清虚，幽香淡泊，惟有陶家爱。由他尘世，落红愁处如海。多少风雨飘摇，夫君何素，晚节应难改。休道三闾曾旧识，轻把木兰相对。延桂同盟，索梅为友，不复娇春态。年年秋後，笑观芳草萧艾。
失调名::陈鹄::
如梦令::李仲虺::门外数峰围绕。帖石路儿弯小。花老不禁风，委地乱红多少。人俏。人俏。隔叶数声啼鸟。
眼儿媚::黄简::画楼濒水翠梧阴。清夜理瑶琴。打窗风雨，逼帘烟月，种种关心。当时不道春无价，幽梦费重寻。难忘最是，鲛绡晕满，锦香沉。
柳梢青::黄简::病酒心情。唤愁无限，可奈流莺。又是一年，花惊寒食，柳认清明。天涯翠层层。是多少、长亭短亭。倦倚东风，只凭好梦，飞到银屏。
玉楼春::黄简::龟纹晓扇堆云母。日上彩阑新过雨。眉心犹带宝觥酲，耳性已通银字谱。密奁彩索看看午。
鹧鸪天::陈耆卿::莫惜花前泥酒壶。沙场千步锦平铺。将军闲试临边手，按出吴宫小阵图。清露里，晓霜馀。娇红淡白更怜渠。人间落木萧萧下，独倚秋江画不如。
鹧鸪天::陈耆卿::艳朵珍丛间舞衣。蹴球场外打红围。小舆穿入花深处，且住簪花醉一卮。秋欲尽，最怜伊。江梅未破菊离披。情知不与韶华竞，回首西风怨阿谁。
玉漏迟::林表民::并湖游冶路。垂堤万柳，麴尘笼雾。草色将春，离思暗伤南浦。旧日坊陌，尚想得、画楼窗户。成远阻。凤笺空寄，燕梁何许。凄凉瘦损文园，记翠管联吟，玉壶通语。事逐征鸿，几度悲欢休数。莺醉乱花深里，悄难替、愁人分诉。空院宇。东风晚来吹雨。
渔父词・渔父::薛师石::十载江湖不上船。卷蓬高卧月明天。
渔父词・渔父::薛师石::邻家船上小姑儿。相问如何是别离。
渔父词・渔父::薛师石::平明雾霭雨初晴。儿子敲针作钓成。
渔父词・渔父::薛师石::船系兰芷长鲈。曲袷方袍忽访吾。
渔父词・渔父::薛师石::春融水暖百花开。独棹扁舟过钓台。
渔父词・渔父::薛师石::夜来采石渡头眠。月下相逢李谪仙。
渔父词・渔父::薛师石::莫论轻重钓竿头。住得船归即便休。
绮罗香::史达祖::做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。沈沈江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，翦灯深夜语。
双双燕::史达祖::过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。
阳春曲・阳春::史达祖::杏花烟，梨花月，谁与晕开春色。坊巷晓，东风断、旧火销处近寒食。少年踪迹。愁暗隔、水南山北。还是宝络雕鞍，被莺声、唤来香陌。记飞盖西园，寒犹凝结。惊醉耳、谁家夜笛。灯前重帘不挂，华裾、粉泪曾拭。如今故里信息。
海棠春令・海棠春::史达祖::似红如白含芳意。锦宫外、烟轻雨细。燕子不知愁，惊堕黄昏泪。烛花偏在红帘底。
夜行船::史达祖::不翦春衫愁意态。过收灯、有些寒在。小雨空帘，无人深巷，已早杏花先卖。白发潘郎宽沈带。
东风第一枝::史达祖::巧沁兰心，偷黏草甲，东风欲障新暖。谩凝碧瓦难留，信知暮寒轻浅。行天入镜，做弄出、轻松纤软。料故园、不卷重帘，误了乍来双燕。青未了、柳回白眼。红欲断、杏开素面。旧游忆著山阴，厚盟遂妨上苑。寒炉重暖，便放慢春衫针线。恐凤靴、挑菜归来，万一灞桥相见。
东风第一枝::史达祖::草脚愁苏，花心梦醒，鞭香拂散牛土。旧歌空忆珠帘，彩笔倦题绣户。黏鸡贴燕，想立断、东风来处。暗惹起、一掬相思，乱若翠盘红缕。今夜觅、梦池秀句。明日动、探花芳绪。寄声沽酒人家，预约俊，游伴侣。怜它梅柳，乍忍俊、天街酥雨。待过了一月灯期，日日醉扶归去。
东风第一枝::史达祖::酒馆歌云，灯街舞绣，笑声喧似箫鼓。太平京国多欢，大绮罗几处。东风不动，照花影、一天春聚。耀翠光、金缕相交，苒苒细吹香雾。羞醉玉、少年丰度。怀艳雪、旧家伴侣。闭门明月关心，倚窗小梅索句。吟情欲断，念娇俊、知人无据。想袖寒、珠络藏香，夜久带愁归去。
玉楼春::史达祖::游人等得春晴也。处处旗亭堪系马。雨前杏尚娉婷，风後残梅无顾藉。忌拈针线还逢社。
玉楼春::史达祖::玉容寂寞谁为主。寒食心情愁几许。前身清澹似梅妆，遥夜依微留月住。香迷胡蝶飞时路。
喜迁莺::史达祖::月波疑滴。望玉壶天近，了无尘隔。翠眼圈花，冰丝织练，黄道宝光相直。自怜诗酒瘦，难应接、许多春色。最无赖，是随香趁烛，曾伴狂客。踪迹。谩记忆。老了杜郎，忍听东风笛。柳院灯疏，梅厅雪在，谁与细倾春碧。旧情拘未定，犹自学、当年游历。怕万一，误玉人、夜寒帘隙。
万年欢::史达祖::两袖梅风，谢桥边、岸痕犹带阴雪。过了匆匆灯市，草根青发。燕子春愁未醒，误几处、芳音辽绝。烟溪上、采绿人归，定应愁沁花骨。非干厚情易歇。奈燕台句老，难道离别。小径吹衣，曾记故里风物。
阮郎归::史达祖::龙香吹袖白藤鞭。帽檐冲柳烟。一春几度画桥边。东风听管弦。花活计，酒因缘。从人嘲少年。真须吟就绿杨篇。湾头寄小怜。
阮郎归::史达祖::旧时明月旧时身。旧时梅萼新。旧时月底似梅人。梅春人不春。香入梦，粉成尘。情多多断魂。芙蓉孔雀夜温温。愁痕即泪痕。
眼儿媚::史达祖::潘郎心老不成春。风味隔花尘。帘波浸笋，窗纱分柳，还过天津。近时无觅湘云处，不记是行人。楼高望远，应将秦镜，多照施颦。
眼儿媚::史达祖::儿家七十二鸳鸯。珠佩锁瑶箱。期花等月，秦台吹玉，贾袖传香。十年白玉堂前见，直是翦柔肠。将愁去也，不成今世，终误王昌。
忆瑶姬::史达祖::娇月笼烟，下楚领、香分两朵湘云。花房渐密时，弄杏笺初会，歌里殷勤。沈沈夜久西窗，屡隔兰灯幔影昏。自彩鸾、飞入芳巢，绣屏罗荐粉光新。十年未始轻分。念此飞花，可怜柔脆销春。空馀双泪眼，到旧家时郎谩染愁巾。
南歌子::史达祖::采绿随双桨，看山藉一筇。关南桃树几番红。昨夜诗情频在、雨声中。花径无云隔，苔垣只梦通。旧欢一饷可过从。试觅鸳鸯新杏、简春风。
风流子::史达祖::红楼横落日，萧郎去、几度碧云飞。记窗眼递香，玉台妆罢，马蹄敲月，沙路人归。如今但，一莺通信息，双燕说相思。入耳旧歌，怕听琴缕，断肠新句，羞染乌丝。相逢南溪上，桃花嫩、娇样浅澹罗衣。恰是怨深腮赤，愁重声迟。
风流子::史达祖::飞琼神仙客，因游戏、误落古桃源。藉吟笺赋笔，试融春恨，舞裙歌扇，聊应尘缘。遣人怨，乱云天一角，弱水路三千。还因秀句，意流江外，便随轻梦，身堕愁边。风流休相误，寻芳纵来晚，尚有它年。只为赋情不浅，弹泪风前。
金盏子::史达祖::奖绿催红，仰一番膏雨，始张春色。未踏画桥烟，江南岸、应是草花密。尚忆溅裙苹溪，觉诗愁相觅。光风外，除是倩莺烦燕，谩通消息。梨花夜来白。相思梦、空阑一林月。深深柳枝巷陌，难重遇、弓弯两袖云碧。
杏花天::史达祖::软波拖碧蒲芽短。画桥外、花晴柳暖。今年自是清明晚。便觉芳情较懒。春衫瘦、东风翦翦。过花坞、香吹醉面。
杏花天::史达祖::古城官道花如霰。便恰限、花间再见。双眉最现愁深浅。隔雨春山两点。回头但、垂杨带苑。想今夜、铜驼梦远。
杏花天::史达祖::细风微月垂杨院。记年少、春愁一点。栖莺未觉花梢颤。踏损残红几片。长安共、日边近远。况老去，芳情渐减。
杏花天::史达祖::扇香曾靠腮边粉。旧尘埋、月轮有晕。南风未似愁来近。前事临窗隐隐。凉花畔、云歌露饮。梦断了、终难再问。
三姝媚::史达祖::烟光摇缥瓦。望晴檐多风，柳花如洒。锦瑟横床，想泪痕尘影，凤弦常下。倦出犀帷，频梦见、王孙骄马。讳道相思，偷理绡裙，自惊腰衩。惆怅南楼遥夜。记翠箔张灯，枕肩歌罢。又入铜驼，遍旧家门巷，首询声价。
寿楼春::史达祖::裁春衫寻芳。记金刀素手，同在晴窗。几度因风残絮，照花斜阳。谁念我今无肠。自少年、消磨疏狂。但听雨挑灯，床病酒，多梦睡时妆。飞花去，良宵长。有丝阑旧曲，金谱新腔。最恨湘云人散，楚兰魂伤。身是客，愁为乡。
于飞乐::史达祖::绮翼，问谁常借春陂。生愁近渚风微。紫山深，金殿暖，日暮同归。白头相守，情虽定、事却难期。带恨飞来，烟埋秦草，年年枉梦红衣。
南浦::史达祖::玉树晓飞香，待倩它、和愁点破妆镜。轻嫩一天春，平白地、都护雨昏烟暝。幽花露湿，定应独把阑干凭。谢屐未蜡，安排共文，重游芳径。年来梦里扬州，怕事随歌残，情趁云冷。娇眄隔东风，无人会、莺燕暗中心性。深盟纵约，尽同晴雨全无定。海棠梦在，相思过西园，秋千红影。
探芳信::史达祖::谢池晓。被酒滞春眠，诗萦芳草。正一阶梅粉，都未有人扫。细禽啼处东风软，嫩约关心早。未烧灯，怕有残寒，故园稀到。说道试妆了。也为我相思，占它怀抱。静数窗棂，最欢听鹊声好。
祝英台近::史达祖::柳枝愁，桃叶恨，前事怕重记。红药开时，新梦又溱洧。此情老去须休，春风多事。便老去、越难回避。阻幽会。应念偷翦酴，柔条暗萦系。节物移人，春暮更憔悴。可堪竹院题诗，藓阶听雨，寸心外、安愁无地。
祝英台近::史达祖::绾流苏，垂锦绶。烟外红尘逗。莫倚莓墙，花气酽如酒。便愁醺醉青虬，蜿蜿无力，戏穿碎、一屏新绣。谩怀旧。如今姚魏俱无，风标较消瘦。露点摇香，前度翦花手。见郎和笑拖裙，匆匆欲去，蓦忽地、留芳袖。
祝英台近::史达祖::落花深，芳草暗，春到断肠处。金勒骄风，欲过大堤去。翠楼葛领西边，恰如曾约，画阑映、一枝琼树。正凝伫。芳意欺月矜春，浑欲便偷许。多少莺声，不敢寄愁与。谢郎日日西湖，如今归後，几时见、倚帘吹絮。
钗头凤・撷芳词::史达祖::春愁远。春梦乱。凤钗一股轻尘满。江烟白。江波碧。柳户清明，燕帘寒食。忆忆忆。莺声晓，箫声短。落花不许春拘管。新相识。休相失。
西江月::史达祖::西月澹窥楼角，东风暗落檐牙。一灯初见影窗纱。又是重帘不下。幽思屡随芳草，闲愁多似杨花。杨花芳草遍天涯。绣被春寒夜夜。
西江月::史达祖::三十六宫月冷，百单八颗香悬。只宜结赠散花天。金粟分身显现。指嫩香随甲影，颈寒秋入云边。未忘灵鹫旧因缘。赢得今生圆转。
西江月::史达祖::一片秋香世界，几层凉雨阑干。青天不惜烂银盘。借与先生为劝。酒唤诗来酒外，人言身在人间。如何得似碧云闲。且共嫦娥相伴。
西江月::史达祖::裙摺绿罗芳草，冠梁白玉芙蓉。次公筵上见山公。红绶欲衔双凤。已向冰奁约月，更来玉界乘风。凌波袜冷一尊同。莫负彩舟凉梦。
庆清朝::史达祖::坠絮孳萍，狂鞭孕竹，偷移红紫池亭。馀花未落，似供残蝶经营。赋得送春诗了，夏帷撺断绿阴成。桑麻外，乳鸠稚燕，别样芳情。荀令旧香易冷，叹俊游疏懒，枉自销凝。尘侵谢屐，幽径斑驳苔生。
桃源忆故人::史达祖::双鸳蹙月天津近。归後嫩情常剩。灯市一年愁凝。心共梅花冷。网尘洞户春沈静。衰尽冶游情性。羞见素娥娇影。明似愁鸾镜。
桃源忆故人::史达祖::明霞烘透春机杼。春在明霞多处。我是有诗渔父。一梦秦天古。柳枝巷陌深朱户。墙外风流一树。十五年来凝伫。弹尽胭脂雨。
花心动::史达祖::风约帘波，锦机寒、难遮海棠烟雨。夜酒未苏，春枕犹，曾是误成歌舞。半褰薇帐云头散，奈愁味、不随香去。尽沈静、文园更渴，有人知否。懒记温柔旧处。偏只怕、临风见他桃树。绣户锁尘，锦瑟空弦，无复画眉心绪。
解佩令::史达祖::人行花坞。衣沾香雾。有新词、逢春分付。屡欲传情，奈燕子、不曾飞去。倚珠帘、咏郎秀句。相思一度。愁一度。最难忘、遮灯私语。澹月梨花，借梦来、花边廊庑。指春衫、泪曾溅处。
菩萨蛮::史达祖::梨花不碍东城月。月明照见空阑雪。雪底夜香微。褰帘拜月归。锦衾幽梦短。明月南堂宴。宴罢小楼台。春风来不来。
菩萨蛮::史达祖::唐昌观里东风软。齐王宫外芳名远。桂子典刑边。梅花伯仲间。笼茸锼暖雪。琐细雕晴月。谁驾七香车。绿云飞玉沙。
菩萨蛮::史达祖::广寒夜捣玄霜细。玉龙睡重痴涎坠。斗合一团娇。偎人暖欲消。心情虽软弱。也要人抟搦。宝扇莫惊秋。班姬应更愁。
贺新郎::史达祖::花落台池静。自春衫闲来，老了旧香荀令。酒既相违诗亦可，此外云沈梦冷。又催唤、官河兰艇。匝岸烟霏吹不断，望楼阴、欲带朱桥影。和草色，入轻暝。裙边竹叶多应剩。怪南溪见後，无个再来芳信。胡蝶一生花里活，难制窃香心性。便有段、新愁随定。落日年年宫树绿，堕新声、玉笛西风劲。谁伴我，月中听。
贺新郎::史达祖::绿障南城树。有高楼衔城，楼下芰荷无数。客自倚阑鱼亦避，恐是持竿伴侣。对别浦、扁舟容与。杨柳影间风不到，倩诗情、飞过鸳鸯浦。人正在，断肠处。两山带著冥冥雨。想低帘短额，谁见恨时眉妩。别为清尊眠锦瑟，怕被歌留愁住。便欲趁、采莲归去。前度刘郎虽老矣，奈年来、犹道多情句。应笑煞，旧鸥鹭。
贺新郎::史达祖::鹊翅西风浅。乍疏云垂幔，近月银钩将卷。天上应闲支机石，前度芳盟谁践。便好织、回文锦献。乞得欢今夜里，算盈盈、一水曾何远。宁不会，暗相见。彩楼吹断闲针线。想幽情嫩约，别有藓庭花院。青鸟沈沈音尘绝，烟锁蓬莱宫殿。渐木杪、参旗西转。不怕天孙成间阻，怕人间、薄幸心肠变。又学得，易分散。
贺新郎::史达祖::同住西山下。是天地中间，爱酒能诗之社。船向少陵佳处放，尘世必无知者。暑不到、云宫风榭。楚竹忽然呼月上，被东西，几叶云萦惹。云散去，笑声罢。清尊莫为婵娟泻。为狂吟醉舞，毋失晋人风雅。踏碎桥边杨柳影，不听渔樵闲话。更欲举、空杯相谢。北斗以南如此几，想吾曹、便是神仙也，问今夜，是何夜。
贺新郎::史达祖::西子相思切。委萧萧、风裳水佩，照人清越。山染蛾眉波曼，聊可与之娱悦。便莫赋、湘妃罗袜。怕见绿荷相倚恨，恨白鸥、占了凉波阔。拣凉处，放船歇。道人不是尘埃物。纵狂吟魂魄，吹乱一巾凉发。不觉引杯浇肺渴，正要清歌骇发。更坐上、其人冰雪。截取断虹堪作钓，待玉奁、今夜来时节。也胜钓，石城月。
夜合花::史达祖::冷截龙腰，偷拿鸾爪，楚山长锁秋云。梅华未落，年年怨入江城。千嶂碧，一声清。杜人间、儿女箫笙。共凄凉处，琵琶湓浦，长啸苏门。当时低度西邻。天澹阑干欲暮，曾赋高情。子期老矣，不堪带酒重听。纤手静，七星明。
夜合花::史达祖::柳锁莺魂，花翻蝶梦，自知愁染潘郎。轻衫未揽，犹将泪点偷藏。念前事，怯流光。早春窥、酥雨池塘。向销凝里，梅开半面，情满徐妆。风丝一寸柔肠。曾在歌边惹恨，烛底萦香。芳机瑞锦，如何未织鸳鸯。人扶醉，月依墙。
留春令::史达祖::秀肌丰靥，韵多香足，绿匀红注。翦取东风入金盘，断不买、临邛赋。宫锦机中春富裕。
留春令::史达祖::故人溪上，挂愁无奈，烟梢月树。一涓春水点黄昏，便没顿、相思处。曾把芳心深相许。
瑞鹤仙::史达祖::杏烟娇湿鬓。过杜若汀洲，楚衣香润。回头翠楼近。指鸳鸯沙上，暗藏春恨。归鞭隐隐。便不念、芳盟未稳。自箫声、吹落云东，再数故园花信。谁问。听歌窗罅，倚月钩阑，旧家轻俊。芳心一寸。相思後，总灰尽。奈春风多事，吹花摇柳，也把幽情唤醒。对南溪、桃萼翻红，又成瘦损。
瑞鹤仙::史达祖::馆娃春睡起。为发妆酒暖，脸霞轻腻。冰霜一生里。厌从来冷澹，粉腮重洗。胭脂暗试。便无限、芳气味。向黄昏、竹外寒深，醉里为谁偷倚。娇媚。春风模样，霜月心肠，瘦来肌体。孤香细细。吹梦到，杏花底。被高楼横管，一声惊断，却对南枝洒泪。谩相思、桃叶桃根，旧家姊妹。
点绛唇::史达祖::花落苔香，断无人肯行。晚风翻绣。吹醒东窗酒。犹卧氍毹，明月知人瘦。香消後。乱愁依旧。开□胡酥手。
点绛唇::史达祖::山月随人，翠苹分破秋山影。钓船归尽。桥外诗心迥。多少荷花，不盖鸳鸯冷。西风定。可怜潘鬓。偏浸秦台镜。
青玉案::史达祖::蕙花老尽离骚句。绿染遍、江头树。日午酒消听骤雨。青榆钱小，碧苔钱古。难买东君住。官河不碍遗鞭路。被芳草、将愁去。多定红楼帘影暮。
浣溪沙::史达祖::不见东山月露香。姚家借得小芬芳。乱莺随趁过宫墙。香珀碾花娇有意，绿茸绣叶涩无光。御封春酒几时尝。
蝶恋花::史达祖::二月东风吹客袂。苏小门前，杨柳如腰细。胡蝶识人游冶地。旧曾来处花开未。几夜湖山生梦寐。评泊寻芳，只怕春寒里。令岁清明逢上已。相思先到溅裙水。
临江仙::史达祖::草脚青回细腻，柳梢绿转条苗。旧游重到合魂销。棹横春水渡，人凭赤阑桥。归梦有时曾见，新愁未肯相饶。酒香红被夜迢迢。莫交无用月，来照可怜宵。
临江仙::史达祖::倦客如今老矣，旧时不奈春何。几曾湖上不经过。看花南陌醉，驻马翠楼歌。远眼愁随芳草，湘裙忆著春罗。枉教装得旧时多。向来箫鼓地，犹见柳婆姿。
临江仙::史达祖::愁与西风应有约，年年同赴清秋。旧游帘幕记扬州。一灯人著梦，双燕月当楼。罗带鸳鸯尘暗澹，更须整顿风流。天涯万一见温柔。瘦应因此瘦，羞亦为郎羞。
汉宫春::史达祖::花隔东垣，咏燕台秀句，结带谋欢。匆匆旧盟，有限飞梦重关。南塘夜月，照湘琴、别鹤孤鸾。天便遣、清愁易长，春衣常恁香寒。唐昌故宫何许，顿翦霞裁雾，摆落尘缘。一声步虚，婉婉云驻天坛。
兰陵王::史达祖::汉江侧。月弄仙人佩色。含情久，摇曳楚衣，天水空染娇碧。文漪簟影织。凉骨时将粉饰。谁曾见，罗袜去时，点点波间冷云积。相思旧飞。谩想像风裳，追恨瑶席。涉江几度和愁摘。记雪映双腕，刺萦丝缕，分开绿盖素袂湿。放新句吹入。寂寂。意犹昔。念净社因缘，天许相觅。飘萧羽扇摇团白。
风入松::史达祖::素馨萼太寒生。多翦春冰。夜深绿雾侵凉月，照晶晶、花叶分明。人卧碧纱净，香吹雪练衣轻。频伽衔得堕南薰。不受纤尘。若随荔子华清去，定空埋、身外芳名。借重玉炉沈炷，起予石鼎汤声。
隔浦莲・隔浦莲近拍::史达祖::红尘飞不到处。此地知无暑。乱竹分幽径，虚堂中、自回互。阴壑生暗雾。飞泉注。气入闲尊俎。快风度。齐宫楚榭，如今空锁烟树。何人伴我，梦赋雪车冰柱。惟有蝉声助冷语。
隔浦莲・隔浦莲近拍::史达祖::洛神一醉未醒。俯鉴窥红影。万绿森相卫，西风静、不放冷。侵晓鸥梦稳。非尘境。棹月香千顷。锦机靓。亭亭不语，多应嗔赋玉井。西湖游子，惯识雨愁烟恨。只恐吴娃暗折赠。
凤来朝::史达祖::晕粉就妆镜。掩金闺、彩丝未整。趁无人、学指鸳鸯颈。恨谁踏、藓花径。一梦蒲香葵冷。堕银瓶、脆绳挂井。
玉簟凉::史达祖::秋是愁乡。自锦瑟断弦，有泪如江。平生花里活，奈旧梦难忘。蓝桥云树正绿，料抱月、几夜眠香。河汉阻，但凤音传恨，阑影敲凉。新妆。莲娇试晓，梅瘦破春，因甚却扇临窗。红巾衔翠翼，早弱水茫茫。
鹊桥仙::史达祖::河深鹊冷，云高鸾远，水佩风裳缥缈。却推离恨下人间，第一个、黄昏过了。舟行有恨，愁来无限，去去长安渐杳。应将巧思入相思，觉泪比、银湾较少。
湘江静::史达祖::暮草堆青云浸浦。记匆匆、倦篙曾驻。渔榔四起，沙鸥未落，怕愁沾诗句。碧袖一声歌，石城怨、西风随去。沧波荡晚，菰蒲弄秋，还重到、断魂处。酒易醒，思正苦。想空山、桂香悬树。三年梦冷，孤吟意短，屡烟钟津鼓。
玲珑四犯::史达祖::雨入愁边，翠树晚，无人风叶如翦。竹尾通凉，却怕小帘低卷。孤坐便怯诗悭，念後赏、旧曾题遍。更暗尘、偷锁鸾影，心事屡羞团扇。卖花门馆生秋草，怅弓弯、几时重见。前欢尽属风流梦，天共朱楼远。
玲珑四犯::史达祖::阔甚吴天，顿放得、江南离绪多少。一雨为秋，凉气小窗先到。轻梦听彻风蒲，又散入、楚空清晓。问世间、愁在何处，不离澹烟衰草。簟纹独浸芙蓉影，想凄凄、欠郎偎抱。即今卧得云衣冷，山月仍相照。
八归::史达祖::秋江带雨，寒沙萦水，人瞰画阁愁独。烟蓑散响惊诗思，还被乱鸥飞去，秀句难续。冷眼尽归图画上，认隔岸、微茫云屋。想半属、渔市樵村，欲暮竞然竹。须信风流未老，凭持酒、慰此凄凉心目。一鞭南陌，几篙官渡，赖有歌眉舒绿。
过龙门・浪淘沙令::史达祖::一带古苔墙。多听寒。箧中针线早销香。燕尾宝刀窗下梦，谁翦秋裳。宫漏莫添长。空费思量。
过龙门・浪淘沙令::史达祖::醉月小红楼。锦瑟箜篌。夜来风雨晓来收。几点落花饶柳絮，同为春愁。寄信问晴鸥。谁在芳洲。
玉胡蝶・玉蝴蝶::史达祖::晚雨未摧宫树，可怜闲叶，犹抱凉蝉。短景归秋，吟思又接愁边。漏初长、梦魂难禁，人渐老、风月俱寒。想幽欢。土花庭，虫网阑干。无端。啼蛄搅夜，恨随团扇，苦近秋莲。一笛当楼，谢娘悬泪立风前。故园晚、强留诗酒，新雁远、不致寒暄。
齐天乐::史达祖::秋风早入潘郎鬓，斑斑遽惊如许。暖雪侵梳，晴丝拂领，栽满愁城深处。瑶簪谩妒。便羞插宫花，自怜衰暮。尚想春情，旧吟凄断茂陵女。人间公道惟此，叹朱颜也恁，容易堕去。涅了重缁，搔来更短，方悔风流相误。郎潜几缕。渐疏了铜驼，俊游俦侣。纵有黟黟，奈何诗思苦。
齐天乐::史达祖::阑干只在鸥飞处，年年怕吟秋兴。断浦沈云，空山挂雨，中有诗愁千顷。波声未定。望舟尾拖凉，渡头笼暝。正好登临，有人歌罢翠帘冷。悠然魂坠故里，奈闲情未了，还被吹醒。拜月虚檐，听蛩坏砌，谁复能怜娇俊。忧心耿耿。寄桐叶芳题，冷枫新咏。莫遣秋声，树头喧夜永。
齐天乐::史达祖::犀纹隐隐莺黄嫩，篱落翠深偷见。细雨重移，新霜试摘，佳处一年秋晚。荆江未远。想橘友荒凉，木奴嗟怨。就说风流，草泥来趁蟹螯健。并刀寒映素手，醉魂沈夜饮，曾倩排遣。沆瀣含酸，金罂裹玉，蔌蔌吴盐轻点。瑶姬齿软。待惜取团圆，莫教分散。入手温存，帕罗香自满。
齐天乐::史达祖::鸳鸯拂破苹花影，低低趁凉飞去。画里移舟，诗边就梦，叶叶碧云分雨。芳游自许。过柳影闲波，水花平渚。见说西风，为人吹恨上瑶树。阑干斜照未满，杏墙应望断，春翠偷聚。浅约香，深盟捣月，谁是窗间青羽。孤筝几柱。问因甚参差，暂成离阻。夜色空庭，待归听俊语。
齐天乐::史达祖::西风来劝凉云去，天东放开金镜。照野霜凝，如河桂湿，一一冰壶相映。殊方路永。更分破秋光，尽成悲境。有客踌躇，古庭空自吊孤影。江南朋旧在许，也能怜天际，诗思谁领。梦断刀头，书开虿尾，别有相思随定。忧心耿耿。对风鹊残枝，露蛩荒井。斟酌妲娥，九秋宫殿冷。
燕归梁::史达祖::楚梦吹成树外云。乍雁影斜分。黄花心事一帘尘。但频忆、小腰身。今宵素壁冰弦冷，怕弹断、沈郎魂。
燕归梁::史达祖::独卧秋窗桂未香。怕雨点飘凉。玉人只在楚云傍。也著泪、过昏黄。西风今夜梧桐冷，断无梦、到鸳鸯。
月当厅::史达祖::白壁旧带秦城梦，因谁拜下，杨柳楼心。正是夜分，鱼钥不动香深。时有露萤自照，占风裳、可喜影麸金。坐来久，都将凉意，尽付沈吟。残云事绪无人舍，恨匆匆、药娥归去难寻。缀取雾窗，会唱几拍清音。
秋霁::史达祖::江水苍苍，望倦柳愁荷，共感秋色。废阁先凉，古帘空暮，雁程最嫌风力。故园信息。爱渠入眼南山碧。念上国。谁是、脍鲈江汉未归客。还又岁晚，瘦骨临风，夜闻秋声，吹动岑寂。露蛩悲、清灯冷屋，翻书愁上鬓毛白。
满江红::史达祖::万水归阴，故潮信、盈虚因月。偏只到、凉秋半破，斗成双绝。有物揩磨金镜净，何人拿攫银河决。想子胥、今夜见嫦娥，沈冤雪。光直下，蛟龙穴。声直上，蟾蜍窟。对望中天地，洞然如刷。激气已能驱粉黛，举杯便可吞吴越。待明朝、说似与儿曹，心应折。
满江红::史达祖::好领青衫，全不向、诗书中得。还也费、区区造物，许多心力。未暇买田清颍尾，尚须索米长安陌。有当时、黄卷满前头，多惭德。思往事，嗟儿剧。怜牛後，怀鸡肋。奈棱棱虎豹，九重九隔。三径就荒秋自好，一钱不直贫相逼。对黄花、常待不吟诗，诗成癖。
满江红::史达祖::缓辔西风，叹三宿、迟迟行客。桑梓外、锄渐入，柳坊花陌。双阙远腾龙凤影，九门空锁鸳鸯翼。更无人、笛傍宫墙，苔花碧。天相汉，民怀国。天厌虏，臣离德。趁建瓴一举，并收鳌极。老子岂无经世术，诗人不预平戎策。办一襟、风月看升平，吟春色。
恋绣衾::史达祖::吴梅初试涧谷春。夜幽幽、江雁叫云。人正在、孤窗底，被浓愁、醺破醉魂。
恋绣衾::史达祖::黄花惊破九日愁。正寒城、风雨怨秋。愁便是、秋心也，又随人、来到画楼。
恋绣衾::史达祖::天风入扇吹苎衣。小红楼、夜气正微。有人在、冰弦外，水精帘、花影自移。
换巢鸾凤::史达祖::人若梅娇。正愁横断坞，梦绕溪桥。倚风融汉粉，坐月怨秦箫。相思因甚到纤腰。定知我今，无魂可销。佳期晚，谩几度、泪痕相照。人悄。天眇眇。花外语香，时透郎怀抱。暗握荑苗，乍尝樱颗，犹恨侵阶芳草。天念王昌忒多情，换巢鸾凤教偕老。温柔乡，醉芙蓉、一帐春晓。
惜奴娇::史达祖::香剥酥痕，自昨夜、春愁醒。高情寄、冰桥雪岭。试约黄昏，便不误、黄昏信。人静。倩娇娥、留连秀影。吟鬓簪香，已断了、多情病。年年待、将春管领。镂月描云，不枉了、闲心性。
龙吟曲・水龙吟::史达祖::夜寒幽梦飞来，小梅影下东风晓。蝶魂未冷，吾身良是，悠然一笑。竹杖敲苔，布鞋踏冻，岁常先到。傍苍林却恨，储风养月，须我辈、新诗吊。永以南枝为好。怕从今、逢花渐老。愁消秀句，寒回斗酒，春心多少。
龙吟曲・水龙吟::史达祖::梦回虚白初生，便凝冷月通窗户。不知夜久，都无人见，玉妃起舞。银界回天，琼田易地，晃然非故。想儿童健意，生愁齐色，情频在、窥帘处。一片樵林钓浦。是天教、王维画取。未如授简，先将高兴，收归妙句。
龙吟曲・水龙吟::史达祖::道人越布单衣，兴高爱学苏门啸。有时也伴，四佳公子，五陵年少。歌里眠香，酒酣喝月，壮怀无挠。楚江南，每为神州未复，阑干静、慵登眺。今日征夫在道。敢辞劳、风沙短帽。休吟稷穗，休寻乔木，独怜遗老。
鹧鸪天::史达祖::睡袖无端几摺香。有人丹脸可占霜。半窗月印梅犹瘦，一律瓶笙夜正长。情艳艳，酒狂狂。小屏谁与画鸳鸯。解衣恰恨敲金钏，惊起春风傍枕囊。
鹧鸪天::史达祖::御路东风拂醉衣。卖灯人散烛笼稀。不知月底梅花冷，只忆桥边步袜归。闲梦淡，旧游非。夜深谁在小帘帏。罘儿下围炉坐，明处将人立地时。
鹧鸪天::史达祖::搭柳阑干倚伫频。杏帘胡蝶绣床春。十年花骨东风泪，几点螺香素壁尘。箫外月，梦中云。秦楼楚殿可怜身。新愁换尽风流性，偏恨鸳鸯不念人。
鹧鸪天::史达祖::雁足无书古塞幽。一程烟草一程愁。帽檐尘重风吹野，帐角香销月满楼。情思乱，梦魂浮。缃裙多忆敝貂裘。官河水静阑干暖，从倚斜阳怨晚秋。
惜黄花::史达祖::涵秋寒渚。染霜丹树。尚依稀，是来时、梦中行路。时节正思家，远道仍怀古。更对著、满城风雨。黄花无数。碧云欲暮。美人兮，美人兮、未知何处。
玉烛新::史达祖::疏云萦碧岫。带晚日摇光，半江寒皱。越溪近远，空频向、过雁风边回首。酸心一缕。念水北、寻芳归後。轻醉醒、堤月笼沙，鞍松宝轮飞骤。秦楼屡约芳春，记扇背题诗，帕罗沾酒。瘦愁易就。因惊断、梦里桃源难又。临风话旧。
一翦梅::史达祖::谁写梅溪字字香。沙边幽梦，常恁芬芳。不知花解伴昏黄。只怕东风，吹断人肠。小阁无灯月浸窗。香吹罗袖，酒映宫妆。如今竹外怕思量。谷里佳人，一片冰霜。
一翦梅::史达祖::秦客当楼泣凤箫。宫衣香断，不见纤腰。隔年心事又今宵。折尽冰弦，何用鸾胶。些子轻魂几度销。兰骚蕙些，无计重招。东窗一段月华娇。也带春愁，飞上梅梢。
醉落魄・一斛珠::史达祖::鸳鸯意惬。空分付、有情眉睫。齐家莲子黄金叶。争比秋苔，靴凤几番蹑。墙阴月白花重叠。匆匆软语屡惊怯。
醉落魄・一斛珠::史达祖::江痕妥帖。日光熨动黄金叶。阑干直下愁相接。一朵红莲，飞上越人楫。鲤鱼波上丁宁切。诗筒如线不曾别。
醉公子::史达祖::神仙无皋泽。琼裾珠佩，卷下尘陌。秀骨依依，误向山中，得与相识。溪岸侧。倚高情、自锁烟翠，时点空碧。念香襟沾恨，酥手翦愁，今後梦魂隔。相思暗惊清吟客。想玉照堂前、树三百。雁翅霜轻，凤羽寒深，谁护春色。诗鬓白。
步月::史达祖::翦柳章台，问梅东阁，醉中携手初归。逗香帘下，璀璨镂金衣。正依约、冰丝射眼，更荏苒、蟾玉西飞。轻尘外，双鸳细蹙，谁赋洛滨妃。霏霏。红雾绕，步摇共鬓影，吹入花围。管弦将散，人静烛笼稀。
齐天乐::高观国::碧云阙处无多雨，愁与去帆俱远。倒苇沙闲，枯兰溆冷，寥落寒江秋晚。楼阴纵览。正魂怯清吟，病多依黯。怕挹西风，袖罗香自去年减。风流江左久客，旧游得意处，朱帘曾卷。载酒春情，吹箫夜约，犹忆玉娇香软。尘栖故苑，叹璧月空檐，梦云飞观。送绝征鸿，楚峰烟数点。
齐天乐::高观国::丛幽一笑东篱晓，霜华又随香冷。晕色黄娇，低枝翠婉，来趁登高佳景。谁偏管领。是彭泽归来，未荒三径。最惬清觞，道家标致自风韵。南山依旧翠倚，采花无限思，西风吹醒。万蕊金寒，三秋梦好，曾记餐英清咏。斓斑泪沁。怕节去蜂愁，雨荒烟暝。明日重阳，为谁簪短鬓。
齐天乐::高观国::晚云知有关山念，澄霄卷开清霁。素景分中，冰盘正溢，何啻婵娟千里。危阑静倚。正玉管吹凉，翠觞留醉。记约清吟，锦袍初唤醉魂起。孤光天地共影，浩歌谁与舞，凄凉风味。古驿烟寒，幽垣梦冷，应念秦楼十二。归心对此。想斗插天南，雁横辽水。试问妲娥，有谁能为寄。
玉楼春::高观国::几双海燕来金屋。春满离宫三十六。春风翦草碧纤纤，春雨花红扑扑。卫姬郑女腰如束。
玉楼春::高观国::燕脂染出春风锦。生怕黄昏人有恨。雨难揩泪玉环娇，烟不遮愁红袖冷。醉魂吹断香魂静。
玉楼春::高观国::多时不踏章台路。依旧东风芳草渡。莺声唤起水边情，日影炙开花上雾。谢娘不信佳期误。
玉楼春::高观国::春烟澹澹生春水。曾记芳洲兰棹舣。岸花香到舞衣边，汀草色分歌扇底。棹沈云去情千里。
玉蝴蝶::高观国::唤起一襟凉思，未成晚雨，先做秋阴。楚客悲残，谁解此意登临。古台荒、断霞斜照，新梦黯、微月疏砧。总难禁。尽将幽恨，分付孤斟。从今。倦看青镜，既迟勋业，可负烟林。断梗无凭，岁华摇落又惊心。想莼汀、水云愁凝，闲蕙帐、猿鹤悲吟。
临江仙::高观国::俱是洛阳年少客，才华迥出天真。青衫惯拂软红尘。酒狂因月舞，诗俊为梅新。寄语长安风月道，莺花缓作青春。披风沐露问前津。客中春不当，归去倍还人。
临江仙::高观国::风月生来人世，梦魂飞堕仙津。青春日日醉芳尘。一鞭花陌晓，双桨柳桥春。前度诗留醉袖，昨宵香罗巾。小姬飞燕是前身。歌随流水咽，眉学远山颦。
金人捧露盘::高观国::梦湘云，吟湘月，吊湘灵。有谁见、罗袜尘生。凌波步弱，背人羞整六铢轻。娉娉袅袅，晕娇黄、玉色轻明。香心静，波心冷，琴心怨，客心惊。怕佩解、却返瑶京。
金人捧露盘::高观国::念瑶姬，翻瑶佩，下瑶池。冷香梦、吹上南枝。罗浮梦杳，忆曾清晓见仙姿。天寒翠袖，可怜是、倚竹依依。溪痕浅，云痕冻，月痕澹，粉痕微。江楼怨、一笛休吹。
金人捧露盘::高观国::楚宫闲，金成屋，玉为阑。断云梦、容易惊残。骊歌几叠，至今愁思怯阳关。清音恨阻，抱哀筝、知为谁弹。年华晚，月华冷，霜华重，鬓华斑。也须念、闲损雕鞍。
凤栖梧・蝶恋花::高观国::云唤阴来鸠唤雨。谢了江梅，可踏江头路。拼却一番花信阻。不成日日春寒去。见说东风桃叶渡。岸隔青山，依旧修眉妩。
凤栖梧・蝶恋花::高观国::岩室归来非待聘。渺渺千崖，漠漠江千顷。明月清风休弄影。只愁踏破苍苔径。摘取香芝医鹤病。正要仙，相伴清闲性。
凤栖梧・蝶恋花::高观国::西子湖边眉翠妩。魂冷孤山，谁是风烟主。相唤吟诗天欲雨。嫩凉不隔鸥飞处。移下天孙云锦渚。翠盖牵风，绰约凌波女。
贺新郎::高观国::月冷霜袍拥。见一枝、年华又晚，粉愁香冻。云隔溪桥人不度，的春心未纵。清影怕、寒波摇动。更没纤毫尘俗态，倚高情、预得春风宠。沈冻蝶，挂么凤。一杯正要吴姬捧。想见那、柔酥弄白，暗香偷送。回首罗浮今在否，寂寞烟迷翠拢。又争奈、桓伊三弄。开遍西湖春意烂，算群花、正作江山梦。吟思怯，暮云重。
喜迁莺::高观国::歌声凄怨。是几度诉春，春都不管。感绿惊红，颦烟啼月，长是为春消黯。玉骨瘦无一把，粉泪愁多千点。可怜损，任尘侵粉蠹，舞裙歌扇。转盼。尘梦断。峡里云归，空想春风面。燕子楼空，玉台妆冷，湖外翠峰眉浅。绮陌断魂名在，宝箧返魂香远。此情苦，问落花流水，何时重见。
喜迁莺::高观国::凉云归去。再约著，晚来西楼风雨。水静帘阴，鸥闲菰影，秋到露汀烟浦。试省唤回幽恨，尽是愁边新句。倦登眺，动悲凉还在，残蝉吟处。凄楚。空见说，香锁雾扃，心似秋莲苦。宝瑟弹冰，玉台窥月，浅澹可怜偷聚。几时翠沟题叶，无复绣帘吹絮。鬓华晚，念庾郎情在，风流谁与。
菩萨蛮::高观国::春风吹绿湖边草。春光依旧湖边道。玉勒锦障泥。少年游冶时。烟明花似绣。且醉旗亭酒。斜日照花西。归鸦花外啼。
菩萨蛮::高观国::红云半压秋波碧。艳妆泣露娇啼色。佳梦入仙城。风流石曼卿。宫袍呼醉醒。休卷西风锦。明日粉香残。六朝烟水寒。
菩萨蛮::高观国::玉鳞熬出香凝软。并刀断处冰丝颤。红缕间堆盘。轻明相映寒。纤柔分劝处。腻滑难停筋。一洗醉魂清。真成醒酒冰。
菩萨蛮::高观国::玉阑秋色知谁主。隔阑一架葡萄雨。绿藓怕啼。可堪宫漏长。乌丝吟古怨。清泪消尘砚。梦冷不成云。□峰峰外情。
菩萨蛮::高观国::何须急管吹云暝。高寒滟滟开金饼。今夕不登楼。一年空过秋。桂花香雾冷。梧叶西风影。客醉倚河桥。清光愁玉箫。
菩萨蛮::高观国::云娇雪嫩羞相倚。凌波共酌春风醉。的玉台寒。肯教金盏单。只疑双蝶梦。翠袖和香拥。香外有鸳鸯。风流烟水乡。
青玉案::高观国::平生似欠西湖债。每拼了、金貂解。妩媚烟云多变态。雕鞍来处，画船归去，花柳春风隘。玉京相接蓬壶界。入画遥山翠分黛。
醉落魄・一斛珠::高观国::钩帘翠湿。寒江上、雨晴风急。乱峰低处明残日。雁字成行，写破暮天碧。故人天外长为客。倚阑一望情何极。
夜合花::高观国::斑驳云开，松雨过，海棠花外寒轻。湖山翠暖，东风正要新晴。又唤醒，旧游情。记年时、今日清明。隔花阴浅，香随笑语，特地逢迎。人生好景难并。依旧秋千巷陌，花月蓬瀛。春衫抖擞，馀香半染芳尘。念嫩约，杳难凭。
花心动::高观国::碧藓封枝，点寒英、疏疏玉清冰洁。梦忆旧家，春与新恩，曾映寿阳妆额。绿裙青袂南邻伴，应怪我、精神都别。恨衰晚、春风意思，顿成羞怯。犹念横斜性格。恼和靖吟魂，自来清绝。斜傍劲松，偷倚修篁，总是岁寒相识。
昭君怨::高观国::一棹莫愁烟艇。飞破玉壶清影。水溅粉绡寒。渺云鬟。不肯凌波微步。却载春愁归去。风澹楚魂惊。隔瑶京。
杏花天::高观国::霁烟消处寒犹嫩。乍门巷、昼永。池塘芳草魂初醒。秀句吟春未稳。仙源阻、春风瘦损。又燕子、来无芳信。
杏花天::高观国::远山学得修眉翠。看眉展、春愁无际。雨痕半湿东风外。不管梨花有泪。西园路、青鞋暗记。怕行入、秋千径里。
杏花天::高观国::花凝露湿燕脂透。是彩笔、丹青染就。粉绡帕入班姬手。舒卷清寒时候。春禽静、来窥晴昼。问冷落、芳心知否。
杏花天::高观国::玉坛消息春寒浅。露红玉、娇生靓艳。小怜鬓湿燕脂染。只隔粉墙相见。花阴外、故宫梦远。想未识、莺莺燕燕。
祝英台近::高观国::拥红妆，翻翠盖，花影暗南浦。波面澄霞，兰艇采香去。有人水溅红裙，相招晚醉，正月上、凉生风露。两凝伫。别後歌断云闲，娇姿黯无语。魂梦西风，端的此心苦。遥想芳脸轻颦，凌波微步，镇输与、沙边鸥鹭。
祝英台近::高观国::一窗闲，孤烬冷，独自个春睡。绣被熏香，不似旧风味。静听滴滴檐声，惊愁搅梦，更不管、庾郎心碎。念芳意。一并十日春寒，梅花煞憔悴。懒做新词，春在可怜里。几时挑菜踏青，云沈雨断，尽分付、楚天之外。
江城子::高观国::绿丛篱菊点娇黄。过重阳。转愁伤。风急天高，归雁不成行。此去郎边知近远，秋水阔，碧天长。郎心如妾妾如郎。两离肠。一思量。
生查子::高观国::野泉春吐芽，泥湿随飞燕。碧涧一杯羹，夜韭无人翦。玉钗和露香，鹅管随春软。野意重殷勤，持以君王献。
生查子::高观国::芙蓉羞粉香，倚竹窥烟霁。眼带楚波寒，骨艳春风醉。谁传侧帽情，想解遗鞭意。红叶可怜秋，不寄相思字。
生查子::高观国::蓬莱一捻云，彻骨龙涎染。风味韵而芳，笑语柔而婉。花娇绿鬓寒，酒凝清歌怨。翠幄已烟浓，银烛重休翦。
生查子::高观国::春笼云润香，露湿青蛟瘦。偷学汉宫妆，舞彻霓裳後。酥胸紫领巾，冰翦柔荑手。有意入罗囊，不肯成春酒。
生查子::高观国::飞花澹澹风，破暖疏疏雨。香润玉阶尘，翠湿纱窗雾。钿筝离雁行，宝箧留钗股。惟有凤楼魂，夜夜江南路。
生查子::高观国::香惊楚驿寒，瘦倚湘筠暮。一笛已黄昏，片月尤清楚。沈沈冰玉魂，漠漠烟云浦。酸泪不成弹，又向春心聚。
解连环::高观国::露条烟叶。惹长亭旧恨，几番风月。爱细缕、先轻黄，渐拂水藏鸦，翠阴相接。纤软风流，眉黛浅、三眠初歇。奈年华又晚，萦绊游蜂，絮飞晴雪。依依灞桥怨别。正千丝万绪，难禁愁绝。怅岁久、应长新条，念曾系花骢，屡停兰楫。
解连环::高观国::浪摇新绿。漫芳洲翠渚，雨痕初足。荡霁色、流入横塘，看风外漪漪，皱纹如。藻荇萦回，似留恋、鸳飞鸥浴。爱娇云蘸色，媚日蓝，远迷心目。仙源漾舟岸曲。照芳容几树，香浮红玉。记那回、西洛桥边，裙翠传情，玉纤轻掬。
烛影摇红::高观国::别浦潮平，远村帆落烟江冷。征鸿相唤著行飞，不耐霜风紧。雪意垂垂未定。正惨惨、云横冻影。酒醒情绪，日晚登临，凄凉谁问。行乐京华，软红不断香尘喷。试将心事卜归期，终是无凭准。寥落年华将尽。误玉人、高楼凝恨。第一休负，西子湖边，江梅春信。
忆秦娥::高观国::栖乌惊。隔窗月色寒於冰。寒於冰。澹移梅影，冷印疏棂。幽香未觉魂先清。无端勾起相思情。相思情。恼人无睡，直到天明。
忆秦娥::高观国::歌声闲。兰舟只隔芙蓉湾。芙蓉湾。扇摇波影，风卷云鬟。馀音袅袅留馀欢。双鸳飞处传情难。传情难。曲终人去，愁寄湖山。
清平乐::高观国::盘枝翦翠。叶叶西风意。吹上玉人云□底。无限新凉气味。飘萧露卷烟柔。绝怜不逐宫流。寄语多情宋玉，悲秋得似宜秋。
清平乐::高观国::春蒲雨湿。燕子低飞急。云压前山群翠失。烟水满湖轻碧。小莲相见湾头。清寒不到青楼。请上琵琶弦索，今朝破得春愁。
更漏子::高观国::玉箫闲，清韵咽。人倚画兰愁绝。云恼月，月羞云。半溪梅影昏。恨春风，萧散後。夜夜数残更漏。情悄悄，思依依。天寒一雁飞。
东风第一枝::高观国::玉洁生英，冰清孕秀，一枝天地春早。素盟江国芳寒，旧约汉宫梦晓。溪桥独步，看洒落、仙人风表。似妙句、何逊扬州，最惜细吟清峭。香暗度、照影波渺。春暗寄、付情云杳。爱随青女横陈，更怜素娥窈窕。调羹雅意，好赞助、清时廊庙。羡韵高、只有松筠，共结岁寒难老。
东风第一枝::高观国::烧色回青，冰痕绽白，娇云先酿酥雨。纵寒不压葭尘，应时已鞭黛土。东君入夜，怕预恼、诗边心绪。意转新，无奈吟魂，醉里已题春句。香梦醒、几花暗吐。绿睡起、几丝偷舞。酒醅清惜重斟，菜甲嫩怜细缕。玉纤彩胜，愿岁岁、春风相遇。要等得、明日新晴，第一待寻芳去。
摊破浣溪沙・山花子::高观国::袅袅天风响佩环。鹊桥有女夜乘鸾。也恨别多相见少，似人间。银浦无声云路渺，金风有信玉机闲。生怕河梁分袂处，晓光寒。
浣溪沙::高观国::遮坐银屏度水沈。障风罗幕皱泥金。日迟宫院静。繁杏半窥红日薄，小怜低唱绿窗深。试拈犀管写春心。
水调歌头::魏了翁::落日下平楚，秋色到方塘。人间袢暑难耐，独有此清凉。龙卷八荒霖雨，鹤十州风露。回薄水云乡。欲识千里润，记取玉流芳。石兰衣，江蓠佩，芰荷裳。个中自有服媚，何必锦名堂。吸取玻璃清涨，唤起逍遥旧梦，人物俨相望。矫首望归路，三十六虚皇。
贺新郎::魏了翁::独立西风里。渺无尘、明河挂斗，碧天如洗。鹊楼前迎风处，吹堕乘槎星使。弄札札、机中巧思。织就天孙云锦段，尚轻阴、朱阁留纤翳。亲为挽，天潢水。等闲富贵浮云似。须存留、几分清论，护持元气。曾把古今兴亡事，奏向前旒十二。虽去国、言犹在耳。念我独兮谁与共，谩凝思、一日如三岁。夜耿耿，不皇寐。
水调歌头::魏了翁::溥露浸秋色，零雨濯湖弦。做成特地风月，管领老仙。雁落村间影，鱼识桥边柱杖，虑澹境长偏。祗恐未免耳，惊搅日高眠。龙握节，貂插案，鹿衔。於公元只馀事，所乐不存焉。手植蓝田种子，无数阶庭成树，郁郁紫生烟。富贵姑勿道，借问此何缘。
水调歌头::魏了翁::轻露沦残暑，哉魄拟初弦。天台万八千丈，中有紫霞仙。正理中枢旧武，却忆邻环昨梦，重上蜀青天。只守伯禽法，с野万云烟。锦川星，郎位宿，又移躔。为无结辈十数，踏遍蜀山川。人识绍兴奉使，家有显谟科约，慧命得公传。从此造朝去，两地亦青毡。
水调歌头::魏了翁::岁岁为公寿，著语不能新。自公持节北去，我亦有遐征。坐我碧瑶洞府，被我石楠嘉荫，冰柱向人清。待屈西风指，王事有期程。我尝闻，由汉水，达河津。痴牛呆女会处，应有泛槎人。便向汉川东畔，直透银河左界，去上白云京。袖有传婿研，我欲丐馀芬。
摸鱼儿::魏了翁::知年来、几番拜疏。但言归去归去。问归有底匆忙事，得恁陈情良苦。天未许。将花绶藻衣，为插仪庭羽。掉头不顾。念白发翁儿，本来天分，不是折腰具。从头数。多少汉庭簪组。滔滔车马成雾。争如祖帐东门外，父子缥缥高举。峨眉下、有几许湖山，无著春风处。留君不住。但远景楼前，追陪杖屦，莫忘却、别时语。
朝中措::魏了翁::沙堤除道火成城。换得午桥清。寒色般添酒令，野芳抵当羹。
水调歌头::魏了翁::曾记武林日，岁上德星堂。相君襟度夷雅，容我少年狂。辇路升平风月，禁陌清时锺鼓，送紫霞觞。回首十年事，解后衮衣乡。古今梦，元一辙，谩千场。纷纷间较目睫，谁解识方将。霜落南山秋实，风卷北邻夜燎，世事正匆忙。天意那可问，只愿善人昌。
临江仙::魏了翁::晓色云日澹，绰开坦坦长途。西宁太守问程初。梅梢迎候骑，柳树困平芜。九折邛峡浑可事，不妨叱驭先驱。平平岂是策真无。抚摩迂事业，细密钝功夫。
水调歌头::魏了翁::人物正寥阔，有美万夫望。七年填拊方面，帏幄自金汤。千尺玉龙衔诏，六尺宝照路，载绩满旗常。富贵姑勿道，难得此芬芳。尝试看，今古梦，几千场。人情但较目睫，谁解识方将。霜落南山秋实，风卷北邻夜燎，世事正匆忙。海内知公者，只愿寿而臧。
临江仙::魏了翁::怪见江乡文物地，轻豪争逐春妍。银花斜紫金鞭。千灯浑是泪，一笑不论钱。今岁遨头穷相眼，繁华不学常年。只余底事索人怜。诗书真气味，农扈老风烟。
鹧鸪天::魏了翁::日日春风满范围。海棠又发去年枝。月笼火树更深後，露滴燕支晓起时。看不足，醉为期。宵征宁问角巾。一春好处无多子，不分西园掇取归。
临江仙::魏了翁::脚踏西郊红世界，才知春意分明。不须更说锦官城。春来游冶骑，得得为渠停。停到花眠人且去，酒杯苦欲留行。直须醉饮到参横。不因歌白雪，三日作狂酲。
柳梢青::魏了翁::撺掇花枝，趱那天气，一半春休。未分真休，平湖新涨，稚绿初抽。等闲作个扁舟。便都把、湖光卷收。世事元来，都缘本有，不在他求。
摸鱼儿::魏了翁::向江头、几回凝望，垂杨那畔舟才舣。江神似识东归意。故放一篙春水。却总被。三百里人家、祖帐连天起。且行且止。便为汝迟留，三朝两日，如此只如此。还须看，世上忧端如猬。一枰白黑棋子。肥边瘦腹都闲事。毕竟到头何似。当此际。要默识沈思，一著惺惺地。目前谁是。料当局诸公，敛容缩手，日夜待公至。
水调歌头::魏了翁::有匪碧岩使，长佩奏琅球。门前初暑才涨，一室淡於秋。帘卷峨眉烟雨，袖挟西川风露，满眼绿阴稠。人物眇然甚，得似此风流。此何时，公犹滞，剑南州。分明忧在目睫，只恁付悠悠。未问人谋当否，须信天生贤哲，不只等闲休。努力崇明德，巨浸要平舟。
贺新郎::魏了翁::汉使来何许。到如今、天边又是，薰弦三度。见说山深人睡稳，细雨自催茶户。向滴博、云间看取。料得权奇空却後，指浮云、万里追风去。跨燕越，抹秦楚。不妨且为斯人驻。正年来、忧端未歇，壮怀谁吐。顷刻阴晴千万态，怎解绸缪未雨。算此事、谁宽西顾。待洗岷峨凄怆气，为八荒、更著深长虑。间两社，辅明主。
念奴娇::魏了翁::固陵江上，暮云急、一夜打头风雨。催送江船上水，笑指□山归去。靴帽丛中，渔樵席上，总是安行处。惟馀旧话，为公今日拈取。见说家近岷山，翠云平楚，万古青如故。要把平生三万轴，唤取山灵分付。庐阜嵩高，睢阳岳麓，会与岷为伍。及时须做，鬓边应未迟暮。
木兰花慢::魏了翁::怕年来年去，渐雅志、易华颠。叹梦里青藜，间边银信，望外朱。十年竟成何事，虽万锺、於我曷加焉。海上潮生潮落，山头云去云还。人生天地两仪间。只住百来年。今三纪虚过，七旬强半，四帙看看。
满江红::魏了翁::有美人兮，招不至、几回凝伫。应只为、家山自好，不堪他顾。忙里抽头真得计，闲中袖手看成趣。念从前、出处总无心，天分付。云冉冉，更吞吐。泉活活，无朝暮。与自家意思，一般容与。月壑晓寒垂叶露，风窗午睡连山雨。看苍颜、白发两闲人，摩今古。
满江红::魏了翁::宇宙中间，还独笑、谁疏谁密。正从容行处，山停川溢。锺鼎勒铭模物象，山林赐路开行荜。要不如、胸次祗熙熙，无今昔。便百中，穿牙戟。怕六凿，生虚室。为幽香小伫，旋供吟笔。人事未须劳预虑，天公浑不消余力。看雨馀、云卷约帘旌，明红日。
鹧鸪天::魏了翁::尚忆都门祖帐时。重来动是十年期。云拖暮雨留行色，露挟秋凉入酒卮。湖上雁，水边犀。未须矫首叹来迟。北风满地尘沙暗，宣室方劳丙夜思。
满江红::魏了翁::秋意冷然，对宇宙、一尊相属。ピ君看取、都无凝滞，天机纯熟。ピ水拍池塘鸿雁聚，露浓庭畹芝兰馥。ピ笑何曾、一事上眉头，萦心曲。ピ兴不浅，船明玉。ピ人更健，巾横幅。ピ问人间底处，升沉迟速。ピ气压暗岩虹半吐，眼明平楚云相逐。ピ但年年、屈指问西风，新。ピ
鹧鸪天::魏了翁::月落星稀露气香。烟销日出晓光凉。天东扶木三千丈，一片丹心似许长。淇以北，洛之阳。买花移竹且迷藏。九重阊阖开黄道，未信低回两鬓霜。
满江红::魏了翁::湖水平漪，与我意、一般容与。任多少、双凫乘雁，落花飞絮。露冷云寒烟外竹，霜明日洁梅边路。怪天随、人意作阴晴，无非数。方寸地，图书府。老太史，亲分付。况身名四海，未为不遇。用舍行藏皆有命，时来将相还须做。且闲中、袖手阅时人，摩今古。
虞美人::魏了翁::许时闭户间疏散。风月无人管。自从阳律一番新。又把前回风月、送西邻。浮云富贵非公愿。只愿公身健。更教剩活百来年。此老终须不枉、在人间。
醉落魄・一斛珠::魏了翁::无边春色。试从汉谕堂边觅。儿前上寿孙扶掖。九十娘娘，身是五朝客。眼前富贵浑闲历。个中真乐天然的。
水调歌头::魏了翁::古说士夫郡，犹欠殿头魁。记曾分付公等，行矣勉之哉。世事弈棋无定，甲子循还复尔，不免且低回。人物价自定，万事付衔杯。试与公，同握手，上春台。繁红丽紫何限，转首便尘埃。欲识化工定处，须向报秋时节，未用较先开。休道屋犹矮，卿相个中来。
临江仙::魏了翁::天为西南分八使，更分四道蕃臣。争如齿宿彩衣新。亲年开百岁，又见子生孙。一度平反供一笑，无边桃李皆春。便归天上极恩荣。为君图寿母，去年曾以寿母图为献。更看太夫人。
鹧鸪天::魏了翁::遥想庭闱上寿时。芝兰玉树俨成围。问娘鼎鼎修何行，一样都生及第儿。春淡沲，日熹微。两头娘子玉东西。一杯更为诸孙寿，子舍新来恰上楣。
柳梢青::魏了翁::记得年年。阿奴碌碌，常在眼前。彩舫吴天，锦轮蜀地，阅尽山川。今年苦恋家园。便咫尺、千山万山。但想称觞，三荆树下，丛桂堂边。
谒金门::魏了翁::那复有。气味於春酒。犹向故乡怀印绶。相过何日又。吐出心肠锦绣。问我阿娘依旧。娘亦祝君如柏寿。相看霜雪後。
清平乐::魏了翁::蓝田玉种。为我酬清供。香压冰肌犹怕重。更倩留仙群捧。看花美倩偏工。举花消息方浓。此笑知谁领解，无言独倚东风。
清平乐::魏了翁::谁分天种。来上花供。绿叶素云姿雅重。那得愁心频捧。他花自是无工。不关香淡香浓。才问为谁含笑，盈盈靴面风。
临江仙::魏了翁::双荔堂前呼大撇，蚪枝看取垂垂。帝怜尘土著冰姿。故教冻雨过，浴出万红衣。绿幄圆高下处，中含玉色清夷。人应笑太真肥。破除千古恨，须待谪仙诗。
浣溪沙::魏了翁::晓镜摇空髻耸丫。夜盘承露掌分叉。翠芳绰约总无华。欲往从之空怅望，潜虽伏矣莫藏遮。淤泥深处瑞莲花。
浣溪沙::魏了翁::一日嘉名万口传。都凭新乐播芳鲜。非关呈瑞作人妍。地褊不妨金步稳，境幽生怕鼓声填。馀尊相与重留连。
浣溪沙::魏了翁::密叶留香护境天。好风时雨媚清涟。亭亭双秀倚湖弦。造化曾居公掌握，呈祥宁许百花先。聊占棣萼蒂芳连。
浣溪沙::魏了翁::试问伊谁若是班。二乔铜雀锁孱颜。千年痕露尚馀潸。羞向眼前供妩媚，独於静处惬幽娴。人情多少逐河间。
贺新郎::魏了翁::只记来时节。又三年、朱炜过了，恰如时霎。独立薰风苍凉外，笑傍环湖花月。多少事、欲拈还辍。扶木之阴三千丈，远茫茫、无计推华发。容易过，三十八。此身待向清尊说。似江头、泛乎不系，扁舟一叶。将我东西南北去，都任长年旋折。风不定、川云如撇。惟有君恩浑未报，又故山、猿鹤催归切。将进酒，缓歌阕。
满江红::魏了翁::物象芸芸，知几许、功夫来格。更时把、荷衣芰制，从容平熨。云淡天空诗献状，竹深花静机藏密。对窗前、屏岫老仪刑，真颜色。商古道，谁俦匹。评今士，谁钧敌。向平舟问雁，久间霜翮。枰上举棋元不定，磨边旋蚁何曾息。傥天公、有意要平治，饶华发。
念奴娇::魏了翁::修人物，元如许、谁把屏星留却。弄破峨眉山月影，似作平分消息。卷雾名谭，翳云长袖，未称三池客。且然袖手，人间烦暑方剧。分手未见前期，风前耿耿，目断斜阳角。亦欲乘风归去也，问讯故山猿鹤。鼓催鸡，挥弦送雁，转首成乖各。愿加饭，书来频寄新作。
贺新郎::魏了翁::久向闲边著。对沧江、烟轻日淡，雨疏云薄。一片闲心无人会，独倚团团羊角。便舍瑟、铿然而作。容室中间分明见，暮鸢飞、不尽天空阔。青山外，断霞末。看来此意无今昨。都不论、穷通得失，镇长和乐。此道舒之弥八极，卷却不盈一握。但长把、根基恢拓。将相时来皆可做，似君家、祖烈弥关洛。康国步，整戎略。
鹊桥仙::魏了翁::银潢濯月，金茎团露，一日清於一日。昨宵云雨暗河桥，似划地、不如今夕。乘查信断，机人去，误了桥边消息。天孙问我巧何如，正为怕、不曾陈乞。
水调歌头::魏了翁::促织谁遣汝，唧唧不能休。揽衣起观，四顾河汉淡如油。露下南山荟蔚，风抹西湖菱芰，客感浩悠悠。尚此推不去，岁寿两公侯。自侯归，闲日月，几春秋。东方千骑，何事白首去为州。会有葛公清侣，携上神仙官府，玉案侍前旒。却袖经纶手，归伴赤松游。
八声甘州::魏了翁::自王家无怨住襄城，世总生贤。似谢阶兰玉，马庭梧竹，一一堪怜。富贵关人何事，且问此何缘。又踏前朝脚，领蜀山川。点检重关复阁，尚甘棠匝地，乔木参天。中兴规画，父老至今传。
贺新郎::魏了翁::此别情何限。最关情、一林醒石，重湖宾雁。几度南楼携手上，十二阑干凭暖。肯容我、樽前疏散。底事匆匆催人去，黯西风、别恨千千万。截不断，整仍乱。三年瞥忽如飞电。记从前、心情双亮，意词交划。千古黎苏登临意，人道於今重见。又分付、水流冰。满腹馀疑今谁问，上牛头、净拭乾坤眼。聊尔耳，恐不免。
贺新郎::魏了翁::多少龙头客。数从前、何官不做，清名难得。万里将归报汉，青锁还应催当夕。又一叶、扁舟去国。许史庐前车成雾，未如公、正怕云霄逼。留不尽，二三策。一声千里楼前笛。遏天涯、浮云不断，镇长秋色。试上层楼分明看，无数水遥山碧。问此意、有谁曾识。独抱孤衷苍茫外，满阑干，都是长安日。终有待，佐皇极。
虞美人::魏了翁::一年一度屠苏酒。老我惊多又。明年岂是更无年。已是虚过、三十八年前。世间何物堪称好。家有斑衣老。相期他日早还归。怕似瞻由、出处不曾齐。
念奴娇::魏了翁::岸容山意，随春好，人在春风独立。立尽闲云来又去，目断一天红日。岂不怀归，於焉信宿，此意无人识。只看鬓发，丝丝都为人白。风露正满人间，睡息，浑不知南北。要上南山披荟蔚，谁是同心相觅。天运无穷，事机难料，只有储才急。愿公寿考，养成元人物。
朝中措::魏了翁::天公只解作丰年。不相冶游天。小队春旗不动，行庖晚突无烟。
洞庭春色・沁园春::魏了翁::花帽檐行，宝钗梁畔，还是上元。看去年芳草，如今又绿，当时皓月，此夕仍圆。节序驱人人不解，道岁岁年年都一般。看承处，有烛龙照夜，铁凤连天。东风不知倦客，又吹向楼阁山巅。任管弦闹处，诗豪得志，绮罗香里，侠少当权。
鹧鸪天::魏了翁::春漏逢欢恐不深。银花火树粲成林。酒中和乐无穷味，烛里光明一寸心。金马朔，玉堂寻。风流文献未如今。连宵坐我东风里，春满肝脾月满襟。
念奴娇::魏了翁::刘郎初度随春到，尚记彩衣春立。又上夫人千岁寿，相望不争旬日。琴瑟仪刑，山河态度，长是春风识。都将和气，蒸成满院红白。我被五斗红陈，三升官酒，驱到城北。解后相逢同一笑，此会几年难觅。宝蜡烧春，花光缟夜，未放觥筹急。天然真乐，傥来知是疣物。
玉楼春::魏了翁::射洪官酒元曾醉。又六十八年重至。长江驿畔水如蓝，也应似、向人重翠。人生岂必高官贵。
贺新郎::魏了翁::谁主谁为客。叹人生、别离容易，会逢难得。省户高门十年梦，瞥忽浑如昨夕。风不定、乱云飞急。本自无心图富贵，也元知、富贵无缘逼。且还我，兔园策。谁知一曲柯亭笛。向天涯、依然解后，长安本色。怪我阿奶今老眼，已是看朱成碧。但犹记、黄裳曾识。多谢殷勤无以报，愿阿奶、长健如今日。送公子，上霄极。
洞仙歌::魏了翁::人生一世。如此元如此。造化都从起时起。看庭前桃李，弄蕊开花，还又看，一度成阴结子。母寿亲认取，叶叶枝枝，一气分来结成底。更得故人书，遗我新词，把寸心、分明指似。信过眼、浮华几何时，剩培植根心，等闲千岁。
西江月::魏了翁::曾记刘安鸡犬，误随鼎灶登仙。十年尘土行缠。怪见霞觞频劝。会合元非择地，乖逢宁得非天。妇闻风月正б娟。亲泼床头醅面。
念奴娇::魏了翁::梦中犹记，来时路、五马踟蹰攒立。江北城南春澹沲，山锁一天晴日。伊轧征车，徊徨去意，只有东风识。如今还在，谁人伴我浮白。天外一曲阳春，依然有脚，来到萱堂北。不是奇情双照亮，肯寄鳞鸿相觅。酒引曹醇，歌翻楚调，触拨归心急。醉魂时绕，莺花世界风物。
水调歌头::魏了翁::人道三十九，岁暮日斜时。儿今如许，才觉三十九年非。昨被玉山楼取，今仗牛山挽住，役役不知疲。自己未能信，漫仕亦何为。亦何为，应自叹，不如归。问归亦有何好，堂上彩成围。上下东冈南陌，来往北邻西舍，逖地看儿啼。富贵适然耳，此乐几人知。
蝶恋花::魏了翁::早岁腾身辇路。秋月春风，只作浑闲度。手挟雷公驱电母。袖中双剑蛟龙舞。如此壮心空浪许。四十明朝，忍把流年数。又过一番生日去。寿觞羞对亲朋举。
醉蓬莱::魏了翁::又一番雨过，倚阁炎威，探支秋色。前度刘郎，为故园一出。黄发丝丝，赤心片片，俨中朝人物。诗里香山，酒中六一，花前康节。倦客才归，新亭恰就，萱径荫浓，卜林香发。尊酒相逢，看露花风叶。
江城子::魏了翁::水花湖荡翠连天。记年年。甚因缘。斗鸭阑干，云雾踏青妍。人似风流唐太白，披紫绮，卧青莲。如今别思浩如川。欲腾骞。隔风烟。
贺新郎::魏了翁::千里楼前客。数从前、几般契分，更谁同得。尚记流莺催人去，又见莎鸡当夕。叹天运、相煎何急。幸自江山皆吾土，被南薰、吹信还相逼。临大路，控长策。向来风月苏家笛。问天边、玉堂何似，黄冈秋色。万事无心随处好，风定一川澄碧。些个事、非公谁识。我亦年来知此意，但聪明、不及於前日。谁为我，指无极。
满江红::魏了翁::许大才名，知几许、功夫做得。独自殿、三朝耆旧，岿然山立。出处只从心打当，去留不管人忻戚。抱孤衷、脉脉倚秋风，无人识。龙可养，凡鳞匹。鸾可挚，凡禽敌。便翩然归作，玉龙仙客。枰上举棋元不定，磨边旋蚁何曾息。傥天公、有意要平治，须华发。
江城子::魏了翁::一襟满贮梓城春。笑声频。笔挥银。自有江山，长是管将迎。不似如今归去客，云外步，水边身。萧然今代杰魁人。混光尘。越精神。
江城子::魏了翁::如公何地不阳春。往来频。醉倾银。闻道河阳，童稚正欢迎。移向德威堂上著，疑潞国，是前身。行人还又送行人。夜无尘。对丰神。
江城子::魏了翁::西来紫马倦行春。上书频。阙排银。愿听臣归，子舍便将迎。又为老臣全晚节，关教化，系臣身。帝心终眷老成人。想音尘。倍留神。
江城子::魏了翁::与君同醉梓州春。不辞频。漏更银。尚记梅时，出郭喜相迎。又对西风斟别酒，云过眼，月分身。傥来官职不关人。等微尘。苦劳神。
鹧鸪天::魏了翁::公在春官我已归。公来东蜀我居西。及公自遂移潼日，正我由潼使遂时。如有碍，巧相违。人生禁得几分飞。只祈彼此身长健，同处何曾有别离。
木兰花慢::魏了翁::记北人骑屋，看龙首、许仲元。自拥节来归，持荷直上，谁与争先。好官到头做彻，些儿欠缺便徒然。我爱庆元龙首，当春不逐时妍。人生天地两仪间。且住百来年。数初度庚寅，未来甲子，尽自宽闲。
木兰花慢::魏了翁::记薰风殿上，曾当暑、侍君王。看绛服临轩，白袍当殿，流汗翻浆。今年诏书催发，趁槐庭、初夏午阴凉。瘦马行时腊雪，叠猿啼处年光。大科异等士之常。难得姓名香。叹陋习相承，驹辕垂耳，麟楦成行。
木兰花慢::魏了翁::问梅花月里，谁解唱、小秦王。向三叠声中，兰桡荃棹，桂醑椒浆。明朝濮渝江上，对暮云、平野北风凉。准拟八千里路，破除九十春光。砚涵槐影漾旗常。披拂御炉香。念人世难逢，玉阶方寸，陛颜行。
西江月::魏了翁::一段同云似练，更无剩幅间边。玉娥不怕五更寒。剪就飞花片片。酒里吟边竞爽，枝头枝底争妍。入春无物不芳鲜。只我依然颜面。
减字木兰花::魏了翁::新符旧历。交割新年馀七日。谁识春华。元住东川太守家。一年一曲。拟尽形容无可祝。愿似庭梅。长向春风伴斗魁。
满江红::魏了翁::见说新来，把闲事、都齐阁束。日用处、浑无凝滞，天机纯熟。帘卷春风琴静好，庭移晓日兰芬馥。笑可曾，些子上眉头，萦心曲。吞宇宙，船明玉。批风月，诗成轴。问人间底处，升沈荣辱。与我言兮虽我愿，不吾以也吾常足。但年年、先後放灯时，新。
海棠春令・海棠春::魏了翁::东君惯得花无赖。看不尽、冶容娇态。拟傍小车来，又被轻阴绐。阴晴长与随人改。
临江仙::魏了翁::自有天然真富贵，本来不为人妍。谨将醉眼著繁边。更擎高烛照，惊搅夜深眠。花不能言还自笑，何须有许多般。满空明月四垂天。柳边红沁露，竹外翠微烟。
朝中措::魏了翁::玳筵绮席绣芙蓉。客意乐融融。吟罢风头摆翠，醉馀日脚沈红。
临江仙::魏了翁::去岁玉堂山下住，母旁後弟前哥。今年作县古松坡。静参朱祭酒，间印马头陀。去路更无山隔断，春风跋马经过。不妨缓辔尽婆娑。愿申临别语，长使得天多。
柳梢青::魏了翁::昨夕相逢。烟苞沁绿，月艳羞红。旭日生时，初春景里，太极光中。别来三日东风。已非复、吴中阿蒙。须信中间、阴阳大造，雨露新功。
小重山::魏了翁::养得儿男百不中。年年随举子，踏春风。寿觞庭院燕泥融。将雏处、长是半西东。移孝便为忠。儿行虽在远，母心同。
南柯子・南歌子::魏了翁::暮雨收尘马，薰风起箨龙。夜凉人锁武成宫。却忆亲旁、寿饼荐油葱。谁锡诗人类，应颖谷封。
眼儿媚::魏了翁::梦魂不踏正牙班。直作五云闲。简编真乐，埙篪雅韵，菽水清欢。都将瞥忽荣华事，春梦晓云看。只期他日，实愿受用，大耐高官。
眼儿媚::魏了翁::不居上界列仙班。梅隐寄幽闲。玉堂云晓，玉珍雨夜，总是真欢。如兄才誉居人上，鹏路正看看。只祈兄弟，长随母健，不爱高官。
洞仙歌::魏了翁::寿觞庭户，正柳明桃炫。拟斫江鱼脍银线。被春风吹入，花锦城中、惟有梦，时到轻轩翠。归来春已过，桃柳成阴，但喜庭闱镇强健。更得故人书，遗我瑰词，应重记、去年相见。望白鹤朱霞杳难攀，谩芳草如烟，青青河畔。
鹧鸪天::魏了翁::夫子同年第太常。偶然二内亦同乡。其间更有真同处，道义场中无别香。花入思，绣为肠。不妨冬月作重阳。家人但歉今年会，犹欠腰金与鞠黄。
满江红::魏了翁::彼美人兮，不肯为、时人妆束。空自爱、北窗睡美，东邻醅熟。不道有人成离索，直教无计分膏馥。望鹤飞、不到暮云高，阑干曲。驹在谷，人金玉。盘在陆，人宽轴。笑吾今何苦，耐司空辱。应为嗷嗷乌反哺，真成落落蛇安足。到梓州、旧事上心来，呼杯。
眼儿媚::魏了翁::北风不竞帝师班。雨足桔槔闲。且容湖使，静中藏拙，忙里偷欢。一枰黑白终何若，未可目前看。自量愚分，不堪世用，只称田官。
洞庭春色・沁园春::魏了翁::四十之年，头颅如此，岂不自知。正东家尼父，叹无闻日，鄹人孟子，不动心时。顾我未能真自信，算三十九年浑是非。随禄仕，便加齐卿相，於我何为。人间郁蒸难耐，谁借我五万蒲葵。上玉台百尺，天连野□，□楼千里，江射晴晖。
水调歌头::魏了翁::冻雨洗烦浊，烈日霁威光。逸人去作太守，旗志倍精芒。莎外马蹄香湿，柳下阴晨润，景气踏苍苍。夹道气成雾，我独犯颜行。对颜行，斟尾酒，点头网。请君此，更伴顷刻笑谭香。为问锦屏富贵，孰与熙宁谏议，千古蔚仪章。世道正颓靡，此意傥毋忘。
洞庭春色・沁园春::魏了翁::安石声名，买臣富贵，我不敢知。谩扬州泛泛，浮湛随水，阊门轨轨，开阖从时。满目浮荣何与我，只赢得一场闲是非。诚知此，问不归何待，不饮胡为。岩松涧篁易老，应只能、采菽烹葵。看风沙漠漠，未清紫逻，烟云冉冉，时露晴晖。
鹧鸪天::魏了翁::内贵何妨知我希。芳荪纽佩石兰衣。不教尘外专云壑，准向人间驾使。忧国梦，绕端闱。静言思奋不能飞。时因风雨思畴昔，叹两苏公盍不归。
水调歌头::魏了翁::桃李眩春昼，松柏傲霜时。春妍不必皆是，晚秀未为非。画斧河边瘴雾，叱驭关前险阻，马竭复人疲。胡不效侪等，趣取好官为。居之安，于胥乐，咏而归。毡裘舌成市，书史俨相围。月淡秋亭烽影，日静春斋铃索，未听杜鹃啼。美酒无深巷，莫道不吾知。
小重山::魏了翁::开汉江山落手中。满门花粲阑，锦蒙戎。与人和气乐融融。应怜我，留滞剑南东。风味两文忠。恍如畴昔夜，一尊同。
临江仙::魏了翁::闲放楼前千里目，天边云大如囤。秋风入帽露华新。无端忧国梦，应到守封臣。旧弼如今都有几，长教燕坐申申。折杨笑面背阳春。忧酲头欲雪，浊梦肺生尘。
水调歌头::魏了翁::三十作龙首，四十珥貂蝉。幡然携取名节，锦绣蜀山川。揽辔扶桑初晓，饮马咸池未旰，来日尽宽闲。兹事亦云足，所乐不存焉。女垂髫，儿分鼎，妇供鲜。尊章青鬓未改，和气玉生烟。造物犹嫌缺陷，要启公侯衮衮，又畀贾嘉贤。公更厚封植，自古有丰年。
临江仙::魏了翁::七夕长留河汉女，重阳又属骚人。只馀八八号佳辰。中和无与拟，作一家春。俗事萦人何日了，随缘女嫁男婚。却将不系自由身。闲中书日月，随处弄儿孙。
贺新郎::魏了翁::旧日重阳日。叹满城，阑风去雨，寂寥萧瑟。造物翻腾新机杼，不踏诗人陈迹。都扫荡、一天云物。挟客凭高西风外，暮鸢飞、不尽秋空碧。真意思，浩无极。糕诗酒帽茱萸席。算今朝、无谁不饮，有谁真得。子美不生渊明老，千载寥寥佳客。无限事、欲忘还忆。金气高明弓力劲，正不堪、回首南山北。谁弋燕，问消息。
阮郎归::魏了翁::西风吹信趣征鞍。日高鸿雁寒。稻粱啄尽不留残。侬归阿那边。无倚著，只苍天。将心何处安。长教子骏满人间。犹令侬意宽。
浣溪沙::魏了翁::骊驹未撤客乘鞍。征鞭摇晚寒。雁边酲梦角惊残。关山斜日边。求道地，托恩天。人情久亦安。转移都在笑颦间。鄙夫应也宽。
浣溪沙::魏了翁::云外群鸿逐稻粱。独乘下泽少游乡。赤心片片为人忙。俗事萦缠何日了，自身活计孰为长。闭门书卷圣贤香。
沁园春::魏了翁::惠我田畴，拯民水火，春满蜀东。更山连睥睨，长蛇隐雾，红移略约，睢霓横空。人卧流苏行席上，公心事夕阑晨枕中。长自苦，算无人识得，只有天公。天教百般如愿，也应是、天眼惺。看田间泥饮，门无夜打，水滨庐处，户有朝舂。拟上公堂，称兕爵酒，未抵人间春意浓。无可愿，愿城池永与，公寿无穷。
水调歌头::魏了翁::宇宙一大物，掌握付诸人。人心不满方寸，北浩无垠。或者寒蝉自比，不尔秃犀贻笑，龊龊竟何成。胡不引贤者，相与共弥纶。未如何，尝试使，问苍。四时迭起代谢，有屈岂无伸。昨夜伶伦声里，一气排阴直上，阳德与时新。道长自今日，持此庆生申。
眼儿媚::魏了翁::乃翁表里玉无瑕。浑是得天多。一生受用，不完全处，都补填他。郎君心念和平处，似得十分家。天何以报，重重印字，滴滴檐窠。
乌夜啼::魏了翁::不肯呈身觅举，那能随俗为官。梅花寒书窗月，一味漂阳酸。
虞美人::魏了翁::无端嫁得龙头客。富贵长相迫。云深碧落记骖鸾。又逐东方千骑、到人间。妇前百拜儿称寿。季也参行酒。最怜小女太憨生。约住两头娘子、索新声。
浪淘沙::魏了翁::老眼静中看。知我其天。纷纷得失了无关。花柳乾坤春世界，著我中间。世念久阑珊。随寓随安。人情犹望衮衣还。我愿时清无一事，尽使公闲。
浪淘沙::魏了翁::鹤外倚楼看。云晴天。天高鸡犬碍云关。掉臂双仙留不彻，还任人间。客佩振珊珊。来贺平安。年年直待卷灯还。似是天公偏著意，占破春闲。
木兰花令::魏了翁::儿前捧劝孙扶掖。共庆贺、娘娘七帙。此杯不比寻常，百年间、才是省陌。眼前彩绣成行立。
醉落魄・一斛珠::魏了翁::才难如此。一门生许奇男子。长公更是惺惺底。千百年间，一寸心为纸。人知公在诗书里。天知公在诗书外。
小重山::魏了翁::风雨移春醉梦中。忽然吹信息，堕泸戎。青炜风物换朱融。吾归矣，家在月明东。公等为人忠。年年称母寿，一尊同。
临江仙::魏了翁::春院绣帘垂，一天风月横陈。慈亲初度纪嘉名。每从歌舞地，犹记杰魁人。大句忽随乌鹊至，恍如前岁逢春。只祈岁岁及兹辰。天风吹宝唾，华彩动文星。
水调歌头::魏了翁::涪右金华宅，上有蔚蓝天。当年玉女何事，未摆世间缘。要把平夷心事，散作吉祥种子，春暖玉生烟。回首生处所，更欲与周旋。自归来，生处所，已三年。山头白鹤候我，应讶久留连。已作秋风归梦，忽递春风消息，吹我著泸川。安得且归去，绵上饱耕眠。
八声甘州::魏了翁::记幡然、持节下青云，巴月几成弦。待竹枝歌彻，讼棠匝地，扉草连天。却寻当年旧梦，来使蜀东川。人物寥寥甚，禁许回旋。愧我推挤不去，尚新官对旧，後任如前。与故人饮酒，月露写明蠲。
贺新郎::魏了翁::霞下天垂宇。倚阑干、月华都在，大明生处。扶木元高三千丈，不分闲云无数。谩转却、人间朝暮。万古兴亡心一寸，只涓涓、日夜随流注。奈与世，不同趣。齐封冀甸今何许。百年间、欲招不住，欲推不去。闸断河流障海水，未放游鱼甫甫。叹多少、英雄尘土。挟客凭高西风外，问举头、还见南山否。花烂熳，草蕃庶。
江城子::魏了翁::梦随瘦马渡晨烟。月犹弦。稻初眠。宇宙平宽，著我一人闲。梦破枇杷香满袂，应唤我，驻行鞯。王氏之门枇杷花正开。雁声砧杵落晴川。抚流年。叹区缘。
喜迁莺::魏了翁::鬓霜盈握。叹刍牧荒墟，稻粱衰索。落日牛羊，晚云鸿雁，傍地飞空无托。牧人困和雨睡，田父醉连云酌。醉梦未醒，虎嗥川谷，惊林薄。离别。谁不恶。心事同时，都不论离合。眼底时几，鼻端人物，谁辨北征东略。最怜世途局趣，只道书生疏阔。无可赠君，松阴庭院，菊华篱落。
满江红::魏了翁::世道何常，都一似、水流云出。叹自古、燕巾滥宝，楚山迷璧。老我如今观变熟，行藏语嘿惟时适。似沧溟、容得乘禽飞，双凫集。花露晓，松风夕。经味永，山光吸。历岩中考第，案头月日。物欲强时心节制，才资弱处书扶掖。拟棕鞋、桐帽了平生，投簪。
水调歌头::魏了翁::清燕卧霜角，月魄几回哉。一声云雁清叫，推枕赋归来。流水落花去路，画象棠阴陈迹，霄观傍楼台。别忆入梅艳，愁色上田莱。记来时，惊列缺，走吴回。人间都失匕箸，老婢亦惊猜。匹马晓风鞭袖，孤堞暮烟烽柝，辉却挂蛇杯。不负此邦去，笑口也应开。
水调歌头::魏了翁::昨夜严家集，霜斗晴天。乾坤如许空阔，著我两人闲。醉帽三更月影，别袂一帘花气，语隽不知还。二十年间事，肝肺写明蠲。记相逢，一似昨，两经年。风波闹处，推出心胆至今寒。也为故人饮酒，也念邦人怀旧，姑为驻征鞍。未忍作离语，留待月华圆。
水调歌头::魏了翁::更尽一杯酒，春近武陵源。源头父老迎笑，人似老癯仙。检校露桃风叶，问讯渚莎江草，点检旧风烟。世界要人拄，公独卧闲边。叹从来，分宇宙，有山川。主宾均是寄耳，赢得鬓毛班。最苦中年相别，更是人才难得，相劝且加餐。归为玉昆说，时寄我平安。
水调歌头::魏了翁::山岳会元气，初度首王春。扶持许大穹壤，全德付耆英。二万九千日力，四百八旬甲子，酿此杰魁人。玉剑卧霜斗，金锁挚天扃。学宗师，人气脉，国精神。不应闲处袖手，试与入经纶。磊落蟠溪感遇，迢递彭岁月，远到漆园椿。用舍关时运，一片老臣心。
鹧鸪天::魏了翁::解后皇华并辔游。追随世好学风流。儿童拍手拦街笑，只是酸寒魏梓州。千炬烛，数声讴。不知白了几人头。惺两眼看来惯，且得人心乐便休。
鹧鸪天::魏了翁::两便星前秉烛游。滔滔车马九河流。耳听宣政升平曲，目断炎兴未复州。闻鼓吹，强欢讴。被人送作遨头。凭谁为扫妖氛静，却与人间快活休。
临江仙::魏了翁::一点阳和浑在里，时来尔许芳妍。春风吹上醉痕边。隽欢欺浅酌，清晤失佳眠。聊把繁华开笑口，须臾雨送风般。因花识得自家天。炯然长不夜，活处欲生烟。
柳梢青::魏了翁::庄敏传家，文安嫡胄，文惠诸孙。两大相辉，晋秦匹国，韩盈门。天风吹下双轩。恰趁得、酴牡丹。锦绣光中，殿春不老，阅岁长存。
蝶恋花::魏了翁::可煞潼人真慕顾。接得官时，只道来何暮。岁岁何曾得住。遂人又见迎将去。谩自儿曹相尔汝。心事同时，千里元相梧。况是棠阴随处处。秋江夜月春空雾。
菩萨蛮::魏了翁::鸣蝉泊雨晴云湿。游龙翦岸涪江碧。气候尔和平。满家浑是春。公堂虽有酒。不敌公真有。寿宿对魁星。颊红衫鬓青。
青玉案::魏了翁::中年怕踏长亭路。便自有、离愁苦。一自送君趋幕府。惺莺舌，呢喃燕觜，那解春无语。三年山月移朝暮。独倚松风等闲度。
西江月::魏了翁::早厌人间腐鼠，要希云外飞皇。羲和不肯系朝阳。任向鬓边来往。出谷声中气味，编蒲册里晶光。至今心胆为渠狂。梦倚银潢天上。
水调歌头::魏了翁::牛酒享宾客，焦烂列前荣。有人先事早计，残突伴孤星。香火家家绘象，鼓村村祠宇，翦不断人情。清泪九皋鹤，唤起梦魂惺。白苹洲，芳草渡，玉湖亭。画帘挂起簌，一卷易同盟。携手锦江箍隐，觌面墨池玄叟，扶杖蜀君平。三老冁然笑，云散太空清。
临江仙::魏了翁::红杏花边曾共赏，天涯还是相逢。人言契分两重重。谁知声利外，别有一般同。炯炯奇情双亮处，天光水色相通。磨中旋蚁渺何穷。共扶天事业，此意政须公。
临江仙::魏了翁::千里楼高人与并，个中彻地通天。秋风吹发半成宣。都将强岁月，空对旧山川。养就人才端有意，公今三祖差肩。偏轻偏重几番船。要公常把，容我老闲边。
临江仙::魏了翁::占断人间闲富贵，长秋应是长春。前山推月上帘旌。缓觞旧友，勾拍按新声。时倚晴空看过雁，几州明月关情。知君早已倦青冥。时来那得免，事业一窗萤。
满江红::魏了翁::逢著公卿，谁不道、人才难得。须认取、天根一点，几曾休息。未问人间多少士，一门男子头头立。只其间、如许广文君，谁人识。冠盖会，渔樵席。豪气度，清标格。要安排稳当，讲帷词掖。蜀泮堂堂元不恶，犹嫌偏惠天西壁。嘱公卿、著眼看乾坤，搜人物。
千秋岁引::魏了翁::天生耆德，占断四时先。春院落，锦山川。万家灯市明朱紫，一庭花艳傍貂蝉。妇承姑，翁抱息，子差肩。匝是、文公开九帙。陆续看、武公逾九十。从九九，到千千。海风谩送天鸡舞，蛰雷未唤壑龙眠。且从他，歌缓缓，鼓咽咽。
醉落魄・一斛珠::魏了翁::无边春色。人情苦向南山觅。村村箫鼓家家笛。祈麦祈蚕，来趁元正七。翁前子後孙扶掖。商行贾坐农耕织。
南乡子::魏了翁::连夕雨盈畴。先为农家做麦秋。更放年头晴甲子，知不。应是天公及尔游。随事与民求。又与随时验乐忧。民气乐时天亦好，休休。为尔簪花插满头。
水调歌头::魏了翁::千古峨眉月，照我别离杯。故人中岁聚散，脉脉若为怀。醉帽三更风雨，别袂一帘山色，为放笑眉开。握手道旧故，抵掌论人才。山中人，灶间婢，亦惊猜。江头新涨催发，欲去重裴回。世事丝丝满鬓，岁月匆匆上面，渴梦肺生埃。酒罢听客去，公亦赋归来。
水调歌头::魏了翁::舣棹汉嘉口，更尽渭城杯。凌云山色，似为行客苦伤怀。横出半天烟雨，锁定一川风景，未放客船开。想见此楼上，阅尽蜀人才。山猿鹤，江鸥鹭，亦相猜。滔滔日夜东注，全璧几人回。客亦莞然成笑，多少醉生梦死，转首总成埃。信屈四时耳，寒暑往还来。
满江红::魏了翁::风引舟来，恰趁得、东楼嘉集。正满眼、轻红重碧，照筵浮席。更是姓黄人作守，重新墨妙亭遗迹。对暮天、疏雨话乡情，更筹急。嗟世眼，迷朱碧。矜气势，才呼吸。彼蔡章安在，千年黄笔。腐鼠那能凤吓，怒蜩未信冥鹏翼。与史君、酌酒酹兴亡，浇今昔。
水调歌头::魏了翁::烟雨敛江色，江水大於杯。蓬窗一枕霄梦，忽忽到无怀。苦被江头新涨，推起天涯倦客，万里片帆开。收用到我辈，天下岂无才。路漫漫，行又止，信还猜。渊鱼得失有分，须载月明回。寄语鹤山亲友，若访吾庐花柳，为我扫烟埃。去去党无辱，振袂早归来。
卜算子::魏了翁::江横山簇。柏箭森如束。满眼飞蓬撩乱，知几几、未膏沐。快意忽破竹。一奁明翠玉。千古江山只麽，人都道、为君绿。
贺新郎::魏了翁::风定波纹细。夜无尘、云迷地轴，月流天位。摇裔飞来江山鹤，犹作故乡嘹唳。清境里、伴人无睡。应叹余生舟似泛，浪涛中、几度身尝试。书有恨，剑无气。从渠俗耳追繁吹。抚空明、一窗寒簟，对人如砥。梦倚银河天外立，云露惺惺满袂。看多少、人间嬉戏。要话斯心无分付，路茫茫、还有亲朋至。应为我，倒洗。
卜算子::魏了翁::携月上南楼，月已穿云去。莫照峨眉最上峰，同在峰前住。东望极青齐，西顾穷商许。酒到忧边总未知，犹认胡床处。
卜算子::魏了翁::能得几时留，王事催人去。翠荡涵空酒满船，苦要留人住。身世两悠悠，飘泊知何许。但得心亲志合时，都是相逢处。
卜算子::魏了翁::风雨满空霏，总得江山妙。洗出湖光镜似明，不受纤尘。心事竟堪凭，天意真难料。呼吸丰年倾刻间，也合轩渠笑。
水调歌头::魏了翁::昨梦鹤山去，风景逐时新。藕花拍满栏槛，松竹被池频。尽日兄酥弟酪，触处言鲭义，相对只翁卿。梦觉帝乡远，有酒为谁倾。忽飞来，天外句，梦中人。自怜何事，强把麋鹿裹朝绅。坐看九衢车马，鞭策长安日月，檐阁太玄经。只说来时节，金气已高明。
木兰花慢::魏了翁::恰秋光四十，箕斗外、月初弦。笑浅濑平芜，寒城小市，掌许山川。半生梦魂不到，与君侯、岁岁此周旋。鞍马空销髀肉，兜牟未换貂蝉。人生天地两仪间。须住百馀年。数重卦三三，後天八八，来日千千。
水调歌头::魏了翁::九十九峰下，百二十年州。西风吹起客梦，月满驿南楼。影入天河左界，辰在寿星向上，还是去年秋。要和木兰曲，载酒寿君侯。天边信，云外步，去难留。寿觞庭院依旧，已带别离愁。离合锺情未免，行止关人何事，浪白世间头。将相时来作，身健百无忧。
水调歌头::魏了翁::犹记端门外，鞭袖五更寒。一声天上钟柝，金锁挚重关。君向紫宸上阁，我侍玉皇香案，都号舍人般。梦觉帝乡远，相对两苍颜。玉围腰，金系肘，绣笼鞯。乡人衮衮严近，五马度荆山。收拾五湖气度，卷束蟠胸兵甲，春意满人间。天锡公纯嘏，气象自平宽。
鹧鸪天::魏了翁::日上午头度岁辰。黄钟吹龠煦乾坤。弦歌堂上三称寿，风月亭前又见君。人似旧，景长新。明朝六桂侍双椿。蛮邦父老惊曾见，得似君家别有春。
满江红::魏了翁::月上南箕，还认得、去年星历。知谁把、一天星象，荡摩朝昔。若使平生浑自弃，如今老大何嗟及。更年来、偏得钝工夫，蹉跎力。溪瘴碍，蛮烟隔。穹壤断，江山窄。纵燕巾滥宝，楚山囚玉。小小穷通都未问，忍闻同气相煎急。诵虞郎、百字短长诗，忧何极。
鹧鸪天::魏了翁::谁把璇玑运化工。参旗又挂玉梅东。三三律声馀亥，九九玄经卦起中。新岁月，旧游从。一觞还似去年冬。人间事会无终极，分付翘关老令公。
菩萨蛮::魏了翁::东窗五老峰前月。南窗九叠坡前雪。推出侍郎山。著君窗户间。离骚乡里住。恰记庚寅度。挹取芷兰芳。酌君千岁觞。
念奴娇::魏了翁::被东风吹送，都看尽、蜀三川。向涪水西来，东山右去，剑阁南旋。家家露餐风宿，数旬间、浑不见炊烟。踏遍王孙草畔，眼明帝子城边。万家赤子日高眠。丝管夜喧阗。自梓遂而东，岷峨向里，汉益从前。人人里歌涂咏，愿君侯、长与作蕃宣。我愿时清无事，早归相伴华颠。
贺新郎::魏了翁::幸有天遮蔽。为西南、空虚一面，挺生男子。塞下将军支颐卧，夜半揽衣推起。扫十万、胡人如洗。见说巴山马退，也都因、粮运如流水。剑以北，一人耳。十年梦断斜阳外。恰归来、昌蒲蘸酒，祝兄千岁。入从出藩谁不是。谁是难兄难弟。正乐意、融融未已。莫趣东方千骑去，愿时平、华皓长相对。闲富贵，只如此。
水调歌头::魏了翁::高氏八千古，驺哄溢街坊。庸夫俗子，夸道锦绣裹家乡。谁识书生心事，各要济时行己，肯顾利名场。用我吾所欲，不用亦何伤。汉嘉守，凡阅历，几麾幢。便教入从出节，都是分之常。但愿国安人寿，更只专城也好，不用较强梁。准拟耆英会，倚杖看人忙。
水调歌头::魏了翁::风雪锢迁客，闭户紧蒙头。一声门外剥啄，客有从予游。直自离骚国里，行到林闾屋畔，万里入双眸。世态随炎去，此意澹於秋。感毕逋，怀秸鞠，咏夫不，寻师学道虽乐，吾母有离忧。岁晚巫云峡雨，春日楚烟湘月，诗思满归舟。来日重过我，应记火西流。
摸鱼儿::魏了翁::记年时、三星明处。尊前携手相语。家山幸有瓜和芋。何苦投身官府。谁知道，尚随逐风华，为蜀分南土。依前廉取。便卷却旌麾，提将绣斧。天口笑应许。逢初度。从头要为君数。怕君惊落前箸。天东扶木三千丈，不照关河烟雨。谁砥柱。想造物生才，肯恁无分付。九州风露。待公等归来，为清天步。容我赋归去。
水调歌头::魏了翁::尚记春归日，锦绣裹江城。谁推日驭西去，水认故乡痕。鱼鸟自飞自跃。红紫谁开谁落。天运渺无声。四序镇如此，当富复亭亭。是何年，修禊事，畅幽情。竞传元已天气，别是一般清。便引郑郊溱洧。不道孔门沂泗。大道掌如平。待挽迷津者，都向此中行。
唐多令::魏了翁::轻露濯秋风，新楼插太空。更遭逢、解事天公。为唤羲和驱六马，将杲日、挂帘栊。日影正沈红。须臾月在东。
唐多令::魏了翁::朔雪上征衣。春风送客归。万杨华、数点榴枝。春事无多天不管，教烂熳、住离披。开谢本同机。荣枯自一时。
水调歌头::魏了翁::堪怪两外府，使传载朝缨。虽云身在江表，都号汉公卿。莫是才堪世用，莫是有人吹送，中外尔联荣。天运自消息，龙蠖不关情。更寻思，谁得失，孰亏成。潜鱼要向深渺，犹恐太分明。且愿时清无事，长把书生阁束，归践对床盟。强似抗尘俗，岁岁上陪京。
水调歌头::魏了翁::天地一大物，扶植要人才。人才谁是，不肯随俗强追陪。与我言兮我愿。莫我知兮谁怨。全仗帝为媒。此意久寥阔，今见者留台。笏围腰，书创屋，骑笼街。时贤白尽须发，老子抑名斋。更取堂名淇绿。要把北山万竹。一日倚云栽。自处只如此，将相任时来。
唐多令::魏了翁::人物盛乾淳。东嘉最得人。费江山、几许精神。我已後时犹遍识，君子子、又相亲。秋入塞垣新。风寒上醉痕。
木兰花慢::魏了翁::正秋阴盛处，忽荡起、一冰轮。甚汉魏从前，才人胜士，断简残文。都无一词赏玩，更拟将、美色似非伦。此意谁能领会，自夸光景长新。得阴多处倍精神。俗眼转增明。向大第高楼，痴儿呆女，脆竹繁。
八声甘州::魏了翁::被西风吹不断新愁。吾归欲安归。望秦云苍，蜀山渺，楚泽平漪。鸿雁依人正急，不奈稻粱稀。独立苍茫外，数遍群飞。多少曹苻气势，只数舟燥苇，一局枯棋。更元颜何事，花玉困重围。
玲珑四犯::李从周::初拨琵琶，未肯信，知音真个稀少。尽日芳情，萦系玉人怀抱。须待化作杨花，特地过、旧家池沼。想绮窗、刺绣迟了，半缕茜茸微绕。旧时眉妩贪相恼。到春来、为谁浓扫。新归燕子都曾识，不敢教知道。
抛球乐::李从周::风荐红雨易晴。病花中酒过清明，绮窗幽梦乱於柳。
谒金门::李从周::花似匝。两点翠蛾愁压。人又不来春且恰。谁留春一霎。消尽水沈金鸭。写尽杏笺红蜡。可奈薄情如此黠。寄书浑不答。
一丛花令・一丛花::李从周::梨花随月过中庭。月色冷如银。金闺平帖阳台路，恨酥雨、不扫行云。妆褪臂闲，髻慵簪卸，盟海浪花沈。洞箫清吹最关情。腔拍懒温寻。
风流子::李从周::双燕立虹梁。东风外、烟雨湿流光。望芳草云连，怕经南浦，葡萄波涨，怎博西凉。空记省，浅妆眉晕敛，袖唾痕香。春满绮罗，小莺捎蝶，夜留弦索，么凤求凰。江湖飘零久，频回首、无奈触绪难忘。谁信温柔牢落，翻坠愁乡。
清平乐::李从周::美人娇小。镜里容颜好。秀色侵人春帐晓。郎去几时重到。叮咛记取儿家。碧云隐映红霞。直下小桥流水，门前一树桃花。
风入松::李从周::霜风连夜做冬晴。晓日千门。香葭暖透黄钟管，正玉台、彩笔书云。竹外南枝意早，数花开对清樽。香闺女伴笑轻盈。倦绣停针。花砖一线添红景，看从今、迤逦新春。寒食相逢何处，百单五个黄昏。
乌夜啼::李从周::径藓痕沿碧，檐花影压红阑。今年春事浑无几，游冶懒情悭。
清平乐::李从周::东风无用。吹得愁眉重。有意迎春无意送。门外湿云如梦。韶光九十悭悭。俊游回首关山。燕子可怜人去，海棠不分春寒。
鹧鸪天::李从周::绿色吴笺覆古苔。濡毫重拟赋幽怀。杏花帘外莺将老，杨柳楼前燕不来。倚玉枕，坠瑶钗。午窗轻梦绕秦淮。玉鞭何处贪游冶，寻遍春风十二街。
宴清都::卢祖皋::春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。新来雁阔云音，鸾分槛影，无计重见。啼春细雨，笼愁澹月，恁时庭院。离肠未语先断。
鱼游春水::卢祖皋::离愁禁不去。好梦别来无觅处。风翻征袂，触目年芳如许。软红尘里鸣鞭镫，拾翠丛中句伴侣。都负岁时，暗关情绪。昨夜山阴杜宇。似把归期惊倦旅。遥知楼倚东风，凝颦暗数。
倦寻芳::卢祖皋::香泥垒燕，密叶巢莺，春晦寒浅。花径风柔，著地舞红软。斗草烟欺罗袂薄，秋千影落春游倦。醉归来，记宝帐歌慵，锦屏香暖。别来怅、光阴容易，还又酴，牡丹开遍。妒恨疏狂，那更柳花迎面。
江城子::卢祖皋::画楼帘幕卷新晴。掩银屏。晓寒轻。坠粉飘香，日日唤愁生。暗数十年湖上路，能几度，著娉婷。年华空自感飘零。拥春酲。对谁醒。
江城子::卢祖皋::护霜云日霭晴空。锦围中。卷香风。弄玉乘鸾，人自蕊珠宫。天遣岁寒为伴侣，还待得，谪仙翁。等闲随处是春功。笑相从。寸心同。
江城子::卢祖皋::小山初筑自天成。架危亭。与云平。面面梅花，阑槛十分清。唤得长淮春意满，香暗度，月微明。数枝长忆傍岩扃。杖履轻。醉中行。
西江月::卢祖皋::燕掠晴丝袅袅，鱼吹水叶粼粼。禁街微雨洒香尘。寒食清明相近。漫著宫罗试暖，闲呼社酒酬春。晚风帘幕悄无人。二十四番花讯。
画堂春::卢祖皋::玉屏回梦月平谰。元来香冷衣单。柳风特地更将寒。吹上眉端。云羽未回征雁，镜花空舞双鸾。去年芳径又斓斑。门掩春闲。
画堂春::卢祖皋::柳黄移上袂罗单。酒醒娇风鬟。茗瓯才试鹧鸪斑。沈炷熏残。夜雨可无归梦，晓风何处征鞍。海棠开了尚凭阑。划地春寒。
画堂春::卢祖皋::柳塘风紧絮交飞。漾花一水平池。暖香飘径日迟迟。何处酴。胡蝶梦中寒浅，杜鹃声里春归。镜容不似旧家时。羞对清溪。
清平乐::卢祖皋::镜屏开晓。寒入宫罗峭。脉脉不知春又老。帘外舞红多少。旧时驻马香阶。如今细雨苍苔。残梦不堪重理，一双胡蝶飞来。
清平乐::卢祖皋::柳边深院。燕语明如翦。消息无凭听又懒。隔断画屏双扇。宝杯金缕红牙。醉魂几度儿家。何处一春游荡，梦中犹恨杨花。
清平乐::卢祖皋::玉肌春瘦。别凤离鸾後。柳外画船看翠袖。眼艳风流依旧。杏梁语燕绸缪。可堪前梦悠悠。几度欲成花雨，断云还过南楼。
清平乐::卢祖皋::朔风凝冱。不放云来去。稚柳回春能几许。一夜满城飞絮。羊羔酒面频倾。护寒香缓娇屏。唤取雪儿对舞，看他若个轻盈。
乌夜啼::卢祖皋::几曲微风按柳，生香暖日蒸花。鸳鸯睡足芳塘晚，新绿小窗纱。
乌夜啼::卢祖皋::照水飞禽斗影，舞风小径低花。征鸿排尽相思字，音信落谁家。
乌夜啼::卢祖皋::柳色津头泫绿，桃花渡口啼红。一春又负西湖醉，离恨雨声中。
乌夜啼::卢祖皋::漾暖纹波，吹晴丝雨。轻衫短帽西湖路，花气扑春骢。
乌夜啼::卢祖皋::段段寒沙浅水，萧萧暮雨孤篷。香罗不共征衫远，砧杵客愁中。
谒金门::卢祖皋::风不定。移去移来帘影。一雨林塘新绿净。杏梁归燕并。翠袖玉屏金镜。日薄绮疏人静。心事一春疑酒病。鸟啼花满径。
谒金门::卢祖皋::兰棹举。相趁落红飞去。一隙轻帘凝睇处。柳丝牵不住。昨日翠蛾金缕。今夜碧波烟渚。好梦无凭窗又雨。天涯知几许。
谒金门::卢祖皋::间院宇。独自行来行去。花片无声帘外雨。峭寒生碧树。做弄清明时序。料理春酲情绪。忆得归时停棹处。画桥看落絮。
谒金门::卢祖皋::深院静。隔叶鸣禽相应。金鸭云寒闲梦醒。转帘花月影。闲步碧阶香径。翠残红慵整。明日阴晴犹未定。试教移小艇。
谒金门::卢祖皋::寒半退。斜掩小屏珠翠。柳眼才醒桃欲醉。日高帘影碎。暗解鸳鸯罗带。独立晚风谁会。心事悠悠人好在。画桥流水外。
谒金门::卢祖皋::人寂寞。帘外翠阴如幄。团扇藤床花间错。雨边残梦觉。翠浅粉销香薄。临镜不梳掠。新恨悠悠无处托。棋声闲院落。
谒金门::卢祖皋::闲睡足。冰柱乱敲寒玉。簇簇庭阴嘉树绿。晚蝉声断续。一雨藕花新浴。香破小窗幽独。重理焦桐寻旧曲。隔墙风动竹。
谒金门::卢祖皋::香漠漠。低卷水风池阁。玉腕笼纱金半约。睡浓团扇落。雨後凉生云薄。女伴棹歌声乐。采得双莲迎笑剥。柳阴多处泊。
谒金门::卢祖皋::秋几许。荒蓼败荷烟渚。贴水飞鸥江欲暮。风帆追急羽。蝶梦转头无据。愁到曲屏深处。寒入双城扃绣户。也应闻细雨。
谒金门::卢祖皋::罗袖褪。短鬓独搔谁恨。叶叶秋声风衮衮。万端心一寸。钗凤镜鸾谁问。想见粉香啼损。倩尽飞鸿终未稳。夜来寒陡顿。
鹧鸪天::卢祖皋::纤指轻拈小砑红。自调宫羽按歌童。寒馀芍药阑边雨，香落酴架底风。闲意态，小房栊。丁宁须满玉西东。一春醉得莺花老，不似年时怨玉容。
鹧鸪天::卢祖皋::庭绿初圆结荫浓。香沟收拾旧梢红。池塘少歇鸣蛙雨，帘幕轻回舞燕风。春又老，笑谁同。澹烟斜日小楼东。相思一曲临风笛，吹过云山第几重。
鹧鸪天::卢祖皋::岸柳黄深绿已垂。庭院红遍白还飞。几回画蜡银台梦，双字香罗金缕衣。山浅澹，水茫弥。顿无消息许多时。杏梁知有新来燕，下却重帘不放归。
踏莎行::卢祖皋::夜雨灯深，春风寒浅。梅姿雪态怜娇软。锦笺闲轴旧缄情，酒边一顾清歌遍。玉局弹愁，冰弦写怨。几时纤手教重见。小楼低隔一街尘，为谁长恁巫山远。
相思引::卢祖皋::陆续鸣鸠呼晓晴。霏微残雾湿春城。未成梅雨，先做麦寒轻。
相思引::卢祖皋::夹岸垂杨步障深。露桥横截影沈沈。数家篱落，一晌晚凉侵。
眼儿媚::卢祖皋::玉钩清晓上帘衣。香雾湿春枝。馀寒逗雨，罗裙无赖，重暖金猊。柳边谁寄东风缆，流水只年时。无人为记，天涯归思，梁燕空飞。
更漏子::卢祖皋::玉钩裁，罗袜浅。心事漫拈针线。钗半，鬓慵梳。新来消瘦无。江南路。花无数。春梦不知何处。帘影转，瞑禽西。看看眉黛低。
更漏子::卢祖皋::蓼花繁，桐叶下。寂寂梦回凉夜。城角断，砌蛩悲。月高风起时。衣上泪。谁堪寄。一寸妾心千里。人北去，雁南征。满庭秋草生。
锦园春三犯・锦园春::卢祖皋::昼长人倦。正凋红涨绿，懒莺忙燕。丝雨晴，放珠帘高卷。神仙笑宴。半醒醉、彩鸾飞遍。碧玉阑干，青油幢幕，沈香庭院。洛阳图画旧见。向天香深处，犹认娇面。雾霞绡，闻绮罗裁翦。情高意远。
锦园春三犯・锦园春::卢祖皋::醉痕潮玉。爱柔英未吐，露丛如簇。绝艳矜春，分流芳金谷。风梳雨沐。耿空抱、夜阑清淑。杜老情疏，黄州赋冷，谁怜幽独。玉环睡醒未足。记传榆试火，高照宫烛。锦幄风翻，渺春容难续。迷红怨绿。
水龙吟::卢祖皋::杜鹃啼老春红，翠阴满眼愁无奈。飞来何处，凤鸾驭，霞裾云佩。风槛娇凭，露梢慵，酒浓微退。念洛阳人去，香魂又返，依然是，风流在。银烛光摇彩翠。画堂深、莫辞沈醉。十年一觉，扬州春梦，离愁似海。浩态难留，粉香吹散，几时重会。向尊前笑折，一枝红玉，帽檐斜戴。
水龙吟::卢祖皋::荡红流水无声，暮烟细草黏天远。低回倦蝶，往来忙燕，芳期顿懒。绿雾迷墙，翠虬腾架，雪明香暖。笑依依欲挽，春风教住，还疑是，相逢晚。不似梅妆瘦减。占人间、丰神萧散。攀条弄蕊，天涯犹记，曲阑小院。老去情怀，酒边风味，有时重见。对枕帏空想，东床旧梦，带将离恨。
水龙吟::卢祖皋::会昌湖上扁舟，几年不醉西山路。流光又是，宫衣初试，安榴半吐。千里江山，满川烟草，薰风淮楚。念离骚恨远，独醒人去，阑干外，谁怀古。亦有鱼龙戏舞。艳晴川、绮罗歌鼓。乡情节意，尊前同是，天涯羁旅。涨渌池塘，翠阴庭院，归期无据。问明年此夜，一眉新月，照人何处。
水龙吟::卢祖皋::世间谁似蓬仙，坐间八帙齐眉寿。兰阶更喜，孙枝相映，红芳绿秀。鹤舞修庭，鹭飞青嶂，帘垂晴昼。向闲中时有，奚囊背锦，开松户，看云岫。不羡印金垂斗。笑纷纷、白云苍狗。银髯似戟，红颜如炼，风流依旧。野□晴初，陇梅花下，玉笙吹酒。怅今年又是，题笺寄远，倩传杯手。
渡江云::卢祖皋::锦云香满镜，岸巾横笛，浮醉一舟轻。别愁萦短鬓，晚凉池阁，此地忽逢迎。柄圆绿，倚风流、还恁娉婷。凭画阑，嫣然输笑，无语寄心情。盈盈。露华匀玉，日影酣红，记晚妆慵整。还暗惊、人间离合，羞对池萍。
洞仙歌::卢祖皋::玉肌翠袖，较似酴瘦。几度熏醒夜窗酒。问炎洲何事，得许清凉，尘不到，一段冰壶翦就。晚来庭户悄，暗数流光，细拾芳英黯回首。念日暮江东，偏为魂销，人易老、幽韵清标似旧。正簟纹如水帐如烟，更奈向，月明露浓时候。
洞仙歌::卢祖皋::月痕霜晕，雪染冰裁翦。车马尘中甚曾见。自扬州吟罢，踏遍西湖，堪爱处，偏是情高韵远。冷香惊梦破，姑射人归，图画空遗旧妆面。问何事东君，先与春心，还又是、容易飞花片片。对暮寒修竹哽无言，更画角层城，夜闻吹怨。
洞仙歌::卢祖皋::东楼佳丽，缥缈风烟表。幻得楼山更深窈。有苍崖乔木，石磴鸣泉，尘不到，掩映十洲三岛。平生丘壑趣，圭衮何心，自是清时重元老。想月下云根，鹤唳猿吟，人犹道、作计归游太早。待他年功退学商颜，却旋种木奴，缓寻瑶草。
洞仙歌::卢祖皋::梅窗雪屋，还赋蓬仙寿。闻说今年胜於旧。有芝书催下，竹史颁春，山好处，留待文章太守。商霖消息近，缥缈闲云，一笑无心又出岫。纵高卧十年，八帙初开，天未许、闲向人间袖手。问西州千骑几时来，对月鹤霜猿，也教知否。
洞仙歌::卢祖皋::扁舟入浙，便有家山意。全胜轺车驾边地。爱官尘不到，书眼争明，称寿处，春傍梅花影里。平生丘壑志，未老求闲，天亦徘徊就归计。想叠嶂双溪，千骑弓刀，浑不似、白石山中胜趣。怕竹屋梅窗欲成时，又飞诏东山，谢公催起。
望江南・忆江南::卢祖皋::疏雨过，芳节到戎葵。缠臂细交纹线缕，称身初试碧绡衣。闲步小亭池。花下意，脉脉有谁知。
临江仙::卢祖皋::南馆西池迎笑处，轻行不耐冰绡。粉香飞过碧阑桥。芙蕖争态度，杨柳学飘摇。醉里鸾飙乘月去，碧云依旧迢迢。深情谁为寄娇娆。簟纹风外展，香篆过边销。
临江仙::卢祖皋::洞府堂深花气满，娉婷绿展红围。个中年少出琼姬。双笼金约腕，独把玉参差。子晋台前无鹤驭，人间空有清诗。何如娇小贮帘帷。仙风知有待，凉月渐当时。
临江仙::卢祖皋::跨鹤云间犹未久，风流全胜年时。唤回和气上梅枝。酒边春市动，琴外画帘垂。长是细吟攻愧寿，还歌连桂新词。早催凫向南飞。一官传鼎鼐，四海看埙篪。
丑奴儿慢・采桑子慢::卢祖皋::湘筠展梦，还是带恨枕。对千顷、风荷凉艳，水竹清阴。半掩龟纱，几回小语月华侵。娉婷何处，回首画桥，朱户沈沈。闻道近时，题红传素，长是沾襟。想当日、冰弦弹断，总废清音。
木兰花慢::卢祖皋::汀莲凋晚艳，又苹末、起秋风。漫搔首徐吟，微云河汉，疏雨梧桐。飘零倦寻酒盏，记那回、歌管小楼中。玉果蛛丝暗卜，细钗蝉鬓轻笼。吴云别後重重。凉宴几时同。纵人间信有，犀灵鹊喜，密意难通。
木兰花慢::卢祖皋::洒窗声未定，怪襟袖、峭寒欺。渐邑界空明，山河表里，玉幻琼移。天边占春最早，万花中、不遣一尘飞。清想吟鞭瘦倚，醉怜歌锦红围。谁知。未去心期。慵酒更慵诗。算可人惟有，光浮茗碗，香浸梅枝。
木兰花慢::卢祖皋::嫩寒催客棹，载酒去、载诗归。正红叶漫山，清泉漱石，多少心期。三生溪桥话别，怅薜萝、犹惹翠云衣。不似今番醉梦，帝城几度斜晖。鸿飞。烟水弥弥。回首处，只君知。念吴江鹭忆，孤山鹤怨，依旧东西。
木兰花慢::卢祖皋::翠阴春昼永，乍帘幕、暖飘香。正玉节来归，斑衣戏舞，□□荧煌。椿期始开九秩，看芝兰、奕叶早传芳。都把一门瑞气，酿成九酝霞觞。相将。诏墨趣星郎。乐事未渠央。渐锦封鸾诰，鱼轩象服，争贲萱堂。
木兰花慢::卢祖皋::向蒲江佳处，报新葺、小亭轩。有碧嶂青池，幽花瘦竹，白鹭苍烟。年华再周甲子，对黄庭、心事只け然。都占壶天岁月，便成行地神仙。十年。微禄萦牵。梦绕浙东船。更吾庐才喜，篱尽剖，门巷初全。
浣溪沙::卢祖皋::午睡醒来策瘦筇。几痕茸绿径苔封。石榴初□舞裙红。中酒情怀滋味薄，肥梅天气带衣慵。日长门巷雨馀风。
卜算子::卢祖皋::续续露蛩鸣，索索风梧语。瘦骨从来不奈秋，一夜秋如许。簟冷卷风漪，髻滑抛云缕。展转无人共此情，画角吹残雨。
卜算子::卢祖皋::双鬓晚风前，一笛秋云外。木叶飞时看好山，山亦於人耐。意到偶题诗，饮少先成醉。笑折花枝步短檐，此意无人会。
卜算子::卢祖皋::佩解洛波遥，弦冷湘江渺。月底盈盈误不归，独立风尘表。窗绮护幽妍，瓶玉扶轻袅。别後知谁语素心，寂寞山寒峭。
卜算子::卢祖皋::寒谷耿春姿，遥夜乘幽兴。忆得和香载月归，醉里清魂醒。霜月解随人，不解将疏影。想见江南万斛愁，云卧衣裳冷。
满庭芳::卢祖皋::盘谷居成，辋川图就，便从鸥鹭寻盟。泛溪窈窕，游钓寄高情。尚忆儿童旧地，疏帘外、烟雨新晴。微吟罢，渔歌响答，乃醉中听。蓬瀛。归计早，下帆坐阅，涛浪堪惊。爱闲身长占，风澹波平。夜雪何时访戴，梅花下、同款柴扃。还知否，清时未许，野渡有舟横。
夜行船::卢祖皋::暖入新梢风又起。秋千外、雾萦丝细。鸠侣寒轻，燕泥香重，人在杏花窗里。十二银屏山四倚。
瑞鹤仙::卢祖皋::江南秋欲遍。正莼际鲈分，酒边螯荐。青林雁霜浅。问风流何事，试华偏晚。凌波步远。误池馆、薰风笑宴。梦回时，细翦荷衣，尚倚半酣妆面。深院。绮霞低映，步障横陈，暮天慵倦。无言笑倩。尊前恨，仗谁遣。似重来鹤驭，锦城依旧，无复仙风宛转。念疏星澹月，长眉甚时再见。
菩萨蛮::卢祖皋::芙蓉香卸桐阴薄。水窗未雨凉先觉。何处理秋裳。月高砧杵长。袂罗新恨悄。展转屏山晓。长是卷帘时。翠禽相对飞。
菩萨蛮::卢祖皋::烛房花幌参差见。疏帘镇日萦愁眼。巫峡小山屏。梦云犹未成。带霜边雁落。双字宫罗薄。二十四阑干。夜来相对寒。
菩萨蛮::卢祖皋::翠楼十二阑干曲。雨痕新染蒲桃绿。时节又黄昏。东风深闭门。玉箫吹未彻。窗影梅花月。无语只低眉。闲拈双荔枝。
鹊桥仙::卢祖皋::寒丛弄日，宝钿承露，篱落亭亭相倚。当年彭泽未归来，料独抱、幽香一世。疏风冷雨，澹烟残照，日日重阳天气。帽檐已是半斜，问瓮里、新熟未。
鹊桥仙::卢祖皋::槐阴暑，荷风清梦，满院双成俦侣。阶庭一笑玉兰新，把酒更、重逢初度。丹书漫启，青云垂上，莫忘八篇奇语。功成休驾玉霄云，且长占、赤城佳处。
鹊桥仙::卢祖皋::澄江晓碧，君山秋静，人与江山俱秀。最声吹下紫泥封，看宣献、风流依旧。□袍对引，鱼轩徐驾，小队旌旗陪後。万家指点寿星明，更把菊、登高时候。
摸鱼儿::卢祖皋::怪西风、晓来帽，年华还是重九。天机衮衮山新瘦，客子情怀谁剖。微雨後。更雁带边寒，袅袅欺罗袖。慵荷倦柳。悄不似黄花，田田照眼，风味尽如旧。登临地，寂寞崇台最久。阑干几度搔首。翻云覆雨无穷事，流水斜阳知否。吟未就。但衰草荒烟，商略愁时候。闲愁浪有。总输与渊明，东篱醉舞，身世付杯酒。
夜飞鹊慢::卢祖皋::骄嘶破清晓，分恨临期。花下恁月明知。馀光是处散离思，最怜香霭霏霏。牵衣弹泪，问凄风愁露，划地东西。留鞭换佩，怕匆匆、已是迟迟。凉怯几番罗袂，还燕别文梁，萤点书帏。一自秋娘迢递，黄金对酒，争忍轻挥。
秋霁::卢祖皋::虹雨才收，正抱叶残蝉，渐老云木。银汉飞星，玉壶零露，万里素秋如沐。倚颦抱独。盼娇曾记郎心目。向艳歌偏爱，赋情多处寄衷曲。凄凉漫有，旧月阑干，夜凉无因，重照颓玉。扇纨收、鸾孤蠹损，一番愁绪黯相触。
虞美人::卢祖皋::清尊黄菊红萸佩。两度云岩醉。帽檐今日更清狂。冷雨疏风、著意过重阳。故宫历历遗烟树。往事知何处。漫山秋色好题诗。吟罢阑干、独自立多时。
渔家傲::卢祖皋::小阁腾腾人似醉。鸣阶簌簌霜林坠。起向楼头看雪意。云犹未。雁声一片江风起。官里从容何日是。偷闲著便寻幽事。见说小桥清浅水。梅欲蕊。吟边陡觉添风味。
渔家傲::卢祖皋::檐玉敲寒声不定。水仙瓶里梅相映。半缕篝香云欲暝。窗几静。月华时送琅影。不用五湖寻小艇。吾庐剩有闲风景。薄醉起来行藓径。多幽兴。悠然一霎风吹醒。
渔家傲::卢祖皋::白石山中风景异。先生日日怀归计。何事黄冈飞雪地。偏著意。画堂却为东坡起。人说前身坡老是。文章气节浑相似。只待鼎彝勋业遂。梅花外。归来长向山中醉。
醉梅花・鹧鸪天::卢祖皋::传得西林一派清。年华垂过欠官称。居无多地花常好，客有来时鹤自鸣。分蕊馆，驻星。
贺新郎::卢祖皋::挽住风前柳。问鸱夷、当日扁舟，近曾来否。月落潮生无限事，零乱茶烟未久。漫留得、莼鲈依旧。可是从来功名误，抚荒祠、谁继风流後。今古恨，一搔首。江涵雁影梅花瘦。四无尘、雪飞风起，夜窗如昼。万里乾坤清绝处，付与渔翁钓叟。又恰是、题诗时候。猛拍阑干呼鸥鹭，道他年、我亦垂纶手。飞过我，共尊酒。
沁园春::卢祖皋::几叶凋枫，半篙寒日，傍桥系船。爱洞门深锁，人间福地，双溪分占，天上星躔。破帽寒，短鞭敲月，此地经行知几年。空赢得，似沈郎消瘦，还欠诗篇。沙鸥伴我愁眠。向水驿风亭红蓼边。有村醪可饮，且须同醉，溪鱼堪，切莫论钱。笠泽波头，垂虹桥上，橙蟹肥时霜满天。相随否，算江南江北，惟有君闲。
沁园春::卢祖皋::台色齐辉，一点长庚，夜来更明。渐日添宫线，功催补衮，春回梅萼，香趁调羹。鹤禁班高，槐庭恩重，八帙人共荣。谁知道，纵身居公辅，心似书生。东楼见说初成。有帘卷江山万里横。想高情长羡，碧云出处，清时未计，绿野经营。东阁郎君，南宫进士，管领孙枝扶寿觥。齐眉醉，笑尊前乐事，真个全并。
贺新郎::卢祖皋::十顷涵空碧。画图中、峥嵘幻玉，乱零吹璧。倚遍危阑吟不尽，把酒风前岸帻。记当日、西湖为客。谁翦吴淞江上水，笑乾坤、奇事成儿剧。还照我，夜窗白。崇台目断清无极。引枝筇、琼瑶步软，印登临屐。娃馆娉婷知何在，泪粉愁浓恨积。故化作、飞花狼籍。旧事悠悠浑莫问，有玉蟾、醉里曾相识。聊伴我，夜吹笛。
贺新郎::卢祖皋::万里岷峨路。笑归来、野逸萧闲，旧时风度。玉陛金闺春引处，迟却京华步武。漫赢得、西湖佳趣。香篆琴丝帘影外，有朝云、夜月和鸥鹭。都辨我，醉中句。飞凫又报匡庐去。怕赤霄、班里依然，有人留取。头黑功名浑好在，漫浪从渠赋予。但爱我、襟期相遇。满把一觞为君寿，有风荷、万顷摇清暑。聊为此，金缕。
太常引::卢祖皋::梦回金井卸梧桐。嘶马带疏钟。草面露痕浓。渐薄袖、清寒暗通。天低绛阙，云浮碧海，残月尚朦胧。
小阑干・少年游::卢祖皋::露华深酿古香浓。一树□云丛。窗间试与，闲培秋事，聊寄幽。
倚阑令・春光好::卢祖皋::惜春心。步花阴。怕春深。风扬游丝吹落絮，满园林。日长帘幕沈沈。
满江红::卢祖皋::楼倚晴空，炎云净、晚来风力。沧海外、等闲吹上，满轮寒璧。河汉低垂天欲近，乾坤浩荡秋无极。凭阑干、衣袂拂青冥，知何夕。登眺地，追畴昔。吴越事，皆陈迹。对清光祗有，醉吟消得。万古悠悠惟月在，浮生衮衮空头白。自骑鲸、仙去有谁知，遥相忆。
满江红::卢祖皋::拟问扁舟，归来趁、蓬莱寿席。还又向、月城迢递，岁寒为客。多竹襟期居已就，一川图画□堪觅。想玉笙、霜鹤拥蹁跹，真仙伯。身早退，头翻黑。心最懒，闲偏适。更新来膝下，始看袍色。安石正多人望在，子公何用缄书立。但年年、把酒为梅花，寻消息。
烛影摇红::卢祖皋::千载风云，庆符良月先呈瑞。旧家阴郭帝恩浓，圭衮公侯地。不道蝉联鼎贵。对秋灯、依然风味。紫囊归去，绿野闲来，青毡都未。琴鹤相随，小山花竹便幽意。满襟和气是藏春，日觉诗名起。已动金瓯姓字。早梅□，□□□□。□□□□，□□□□，□□□□。
月城春・四犯翦梅花::卢祖皋::五云腾晓。望凝香画戟，恍然蓬岛。玉露冰壶，照神仙风表。诗书坐啸。唤淮楚、满城春好。雨谷催耕，风帘戏鼓，家家欢笑。南湖细吟未了。看金莲夜直，丹凤飞诏。鬓影青青，办功名多少。持杯满。
临江仙::卢祖皋::六鹤飞来松帐晓，菊迟梅早年光。西池移宴到萱堂。笙箫清弄玉，环佩暖回香。未问诰花金五色，新来乐事难量。双添雏凤趁称觞。争书八十字，分抱彩衣旁。
贺新郎::卢祖皋::春色元无主。荷东君、著意看承，等闲分付。多少无情风与浪，又那更、蝶欺蜂妒。算燕雀、眼前无数。从便帘栊能爱护，到如今、已是成迟暮。芳草碧，遮归路。看看做到难言处。怕宣郎、轻转旌旗，易歌襦裤。月满西楼弦索静，云蔽城阆府。便恁地、一帆轻举。独倚阑干愁拍碎，惨玉容、泪眼如红雨。去与住，两难诉。
喜迁莺::孙居敬::宿酲初愈。更花焰频催，叶蕉重举。浓露沾丛，薰风入樾，黄叶马头飞舞。梦结尚依征旆，笛怨谁教渔谱。村路转，见寒机灯在，晨炊人语。无据。堪恨处。残月满襟，不念人羁旅。天接山光，云拖雁影，多少别离情绪。绣被香温密叠，罗帕粉痕重护。这滋味，最不堪两鬓，菱花羞觑。
临江仙::孙居敬::触事老来情绪懒，西湖债未曾还。试呼小艇访孤山。昔年鸥鹤侣，总笑鬓斓斑。仙去坡翁山耐久，烟霏空翠凭阑。日斜尚觉酒肠宽。水云天共色，乃一声间。
临江仙::孙居敬::摘索枝头何处玉，吹来万里春风。须臾陆地遍芙蓉。珠帘和气扑，一笑夺炉红。文字红裙相间出，主人钟鼎仙翁。清谈隽语与香浓。太平欢意远，人在玉壶中。
贺新郎::孙居敬::风月为佳节。更湖光、平铺十里，水晶宫阙。若向孤山邀俗驾，只恐梅花凄咽。有图画、天然如揭。好看骚人冰雪句，走龙蛇、醉墨成三绝。尘世事，谩如发。真须脚踏层冰滑。倚高寒、身疑羽化，水平天阔。目送云边双白鹭，杳杳冲烟出没。□□□、□□□□。唤醒儿曹梁甑梦，把逍遥、齐物从头说。洗夜光，弄明月。
风入松::孙居敬::王孙去後几时归。音信全稀。绿痕染遍天涯草，更小红、已破桃枝。此恨无人共说，梦回月满楼时。只应明月照心期。一向舒眉。若还早遂蓝桥约，更不举、玉盏东西。怎望黄金屋贮，只图夸道于飞。
风入松::孙居敬::画梁燕子报新归。好语全稀。庭芳侵亚红相对，却羞见、蕊蕊枝枝。说与吹箫旧侣，痴心指望多时。朝云暮雨失欢期。碧画谁眉。凝愁立处桐阴转，又还是、红日将西。谩道梅花纸帐，鸳鸯终待双飞。
好事近::孙居敬::买断一川云，团结樵歌渔笛。莫向此中轻说，污天然寒碧。短蓬穿菊更移枨，香满不须摘。搔首断霞夕影，散银原千尺。
西江月::孙居敬::翠幄轻寒护夜，寒妆靓暖宜春。酒筹诗令逐时新。仙佩朋簪清兴。凤炬呈妍粟粟，水仙照座盈盈。约君策马贺升平。回首尊前风韵。
八声甘州::郑梦协::大江流日夜，客心愁、不禁晚来风。把英雄□气，兴衰馀事，吹散无踪。但有山围故国，依旧夕阳中。直北神州路，几点飞鸿。欲问周郎赤壁，叹沙沈断戟，烟锁艨艟。听波声如语，空乱荻花丛。
蝶恋花::真德秀::两岸月桥花半吐。红透肌香，暗把游人误。尽道武陵溪上路。不知迷入江南去。先自冰霜真态度。何事枝头，点点胭脂污。莫是东君嫌淡素。问花花又娇无语。
满江红::留元刚::风送清篙，沿流溯、武夷九曲。回首处，虹桥无复，幔亭遗屋。翠壁云屏临钓石，银河雪瀑飞寒玉。想当年、铁笛倚林吹，秋空绿。褰荇带，筇竹。披荷芰，餐椒菊。问丹崖碧岭，底堪重辱。青笈不妨娱老眼，乌靴未许污吾足。恰仙游、一枕梦醒来，胡麻熟。
朝中措::熊节::麒麟早贵挂朝冠。自合侍金銮。收拾经纶事业，从容游戏人间。
沁园春::范炎::襟韵何如，文雅风流，王谢辈人。问传家何物，多书插架，放怀无可，有酒盈樽。一咏一谈，悠然高致，似醉当年曲水春。还知否，壮胸中万卷，笔下千军。门前我有佳宾。但明月、清风更此君。喜西庐息驾，心间胜日，东皇倚杖，目送行云。闻道君王，玉堂佳处，欲诏长杨奏赋孙。功名看，一枝丹桂，两树灵椿。
水调歌・水调::汪相如::指点江水，遥认作琼醅。介公眉寿，年年倾入紫霞杯。寿与江流无尽，人在壶天不老，谈笑领春回。昨夜瞻南极，列宿拱中台。补天工，取日手，济时材。不应勇退，归来绿野宴瑶台。
贺新郎::张敬斋::卓茕欧阳子，是江山、毓秀锺灵，异才间世。恰则韶光三月暮，叶尧阶有四。正天启、悬弧盛事。金鸭亭亭书云篆，散非烟、南极真仙至。来为尔，荐嘉瑞。神清洞府丹书字。拥笙歌、绮席高张，更罗珠翠。个里长春人不老，仙籍玉环暗记。但判取、沈醉。拟作新诗八千首，待一年、一献称俾尔。耆而艾，昌而炽。
瑞鹧鸪::徐照::雨多庭石上苔文。门外春光老几分。为把旧书藏宝带，误翻残酒湿绡裙。
南歌子::徐照::帘影筛金线，炉烟篆翠丝。菰芽新出满盆池。唤起玉瓶添水、养鱼儿。意取钗虫碧，慵梳髻翅垂。相思无处说相思。笑把画罗小扇、觅春词。
清平乐::徐照::绿围红绕。一枕屏山晓。怪得今朝偏起早。笑道牡丹开了。迎人卷上珠帘，小螺未拂眉尖。贪教玉笼鹦鹉，杨花飞满妆奁。
阮郎归::徐照::绿杨庭户静沈沈。杨花吹满襟。晚来闲向水边寻。惊飞双浴禽。分别後，忍登临。暮寒天气阴。妾心移得在君心。方知人恨深。
玉楼春::徐照::萤飞月里无光色。波水不摇楼影直。每怜宿粉啼痕，懒把旧书观字迹。枯荷露重时闻滴。
渔家
曾讲弥陀经十遍。孤山疏钞频舒卷。事理圆融文义显。多方便。到头只劝生莲苑。本性弥陀随体现。唯心净土何曾远。十万程途从事见。休分辨。临终但自亲行转。
渔家
我佛莲华随步踏。黄金妙相青螺发。因地曾将洪誓发。四十八。众生尽度成菩萨。宫殿红香华影合。宝阶三道琉璃阔。水鸟树林皆念法。声嘈。空中零乱天华撒。
渔家
彼土因何名极乐。莲华九品无三恶。虽有频伽并白鹤。非彰灼。如来变化宣流作。九品一生离五浊。自然身挂珠璎珞。宛转白毫生额角。长辉烁。百千业障都消却。
渔家
佛赞西方经现在。广长舌相三千界。为要众生生信解。临终迈。不修净业犹何待。七宝池塘波一派。莲华朵朵车轮大。华内托生真自在。分三辈。阿跋致长无退。
渔家
鹦鹉频伽知几只。音声和雅鸣朝夕。演畅五根并五力。令人忆。心飞恨不身生翼。从是西方十万亿。山长水远谁人识。唯是观门归路直。真消息。坐澄劫水琉璃碧。
渔家
清净乐邦吾本郡。娑婆流浪因贪吝。冉冉思归霜入鬓。深嗟恨。塞鸿不解传音信。落日尽边沙隐隐。向西望处归应近。天乐是时相接引。宜精进。紫金台上谁无分。
渔家
理性本来长自在。灵通昭彻光无碍。因被无明风恼害。真如海。等闲吹动波千派。五蕴山头云。遮藏心月无光彩。六贼会须知悔改。除贪爱。刹那跳出娑婆界。
渔家
为厌娑婆求净土。驰情送想存朝暮。谁信不劳移一步。西方去。楼台隐隐云深处。珠网为光华作雨。金沙布地无尘土。怎不教人思去路。心专注。坐观落日如悬鼓。
渔家
四相相催生病老。死魔不定朝难保。争似寅昏持佛号。西方好。树林水鸟称三宝。磨灭等闲髭鬓皓。乐邦行计唯宜早。万亿国邦非远道。休烦恼。一弹指顷能行到。
渔家
人世罪冤知底数。前程不是无冥府。争似静焚香一炷。无行住。声声称念弥陀父。罪业尽消生有处。弥陀愿力堪凭据。十念一心存旦暮。西方路。功成足步红莲去。
渔家
万事到头无益已。寻思只有修行是。若送此心游宝地。还容易。坐观落日当西坠。万顷红光归眼际。眼开眼闭长明媚。此观成时知法味。心欢喜。临终决定生莲里。
渔家
西望乐邦云杳隔。一钩新月弯弯白。意欲往生何计策。劳魂魄。弥陀一念声千百。金殿玉楼为屋宅。七重行树强松柏。华里托生非血脉。真高格。乐天不是蓬莱客。
渔家
富贵经中谈净域。赤珠玛瑙为严饰。彼土众生当晓色。擎衣。妙华供养他方佛。稚小嬉游随没溺。娑婆是苦何曾识。忻厌迩来方有力。从朝夕。静焚一炷香凝碧。
渔家
文墨尖新无处用。已将名利浑如梦。一串数珠随手弄。休千种。唯闻念佛心欢勇。漾空中仙乐动。笙箫声细天风送。接引凡夫归圣众。香云捧。男儿此日方崇重。
渔家
休纵心猿驰意马。牢将系念绳头把。说破十疑因智者。争传写。庐山又结莲华社。十八大贤居会下。功成五色云西驾。诸上善人都在那。相迎迓。聚头只说无生话。
渔家
三十六般包一袋。脓囊臭秽犹贪爱。恰似蜣螂推粪块。无停待。朝朝只在尘中め。若解坚心生重悔。宁拘恶逆并魁脍。一念能消千劫罪。生华内。满身璎珞鸣珂佩。
渔家
一点神魂初托魄。青莲华里琉璃宅。毫相法音非间隔。虽明白。到头不似金台客。九品高低随报获。或经劫数华方拆。若是我生心性窄。应煎迫。未开须把莲华擘。
渔家
净土故乡嗟乍别。天涯流浪经时节。老去染沾眉鬓雪。思归切。闻声愿寄辽天月。念念时时修净业。临终佛定来迎接。有誓表为诚实说。广长舌。三千遍覆红莲叶。
渔家
善导可嗟今已往。化来老少皆归向。佛念一声分一镪。声才响。一声一佛虚空上。八万四千奇妙相。光明寿命皆无量。金色臂垂千万丈。鹅王掌。誓来迎接归安养。
渔家
西土纹成东土壤。星飞一点千华界。勿讶神魂生去快。无遮碍。乐邦只在同居内。八德池深华又大。跏趺端坐莲华载。耳听法音心悟解。低头拜。从今跳出胞胎外。
望江南・忆江南::净圆::娑婆苦，长劫受轮回。不断苦因离火宅，祗随业报入胞胎。辜负这灵台。朝又暮，寒暑急相催。
望江南・忆江南::净圆::娑婆苦，身世一浮萍。蚊蚋睫中争小利，蜗牛角上窃虚名。一点气难平。人我盛，日夜长无明。
望江南・忆江南::净圆::娑婆苦，情念骤如风。六贼村中无暂息，四蛇箧内更相攻。谁是主人公。无慧力，爱网转关笼。
望江南・忆江南::净圆::娑婆苦，生老病无常。九窍腥臊流秽污，一包脓血贮皮囊。争弱又争强。随妄想，耽欲更荒唐。
望江南・忆江南::净圆::娑婆苦，终日走尘寰。不觉年光随逝水，那堪白发换朱颜。六趣任循环。今与古，谁肯死前闲。
望江南・忆江南::净圆::娑婆苦，光影急如流。宠辱悲欢何日了，是非人我几时休。生死路悠悠。三界里，水面一浮沤。
望江南・忆江南::净圆::西方好，随念即超群。一点灵光随落日，万端尘事付浮云。人世自纷纷。凝望处，决定去栖神。
望江南・忆江南::净圆::西方好，琼树耸高空。弥覆七重珠宝网，庄严百亿妙华宫。宫里众天童。金地上，栏绕重重。
望江南・忆江南::净圆::西方好，七宝成池。四色好华敷菡萏，八功德水泛清漪。除渴又除饥。池岸上，楼殿势飞。
望江南・忆江南::净圆::西方好，群鸟美音声。华下和鸣歌六度，光中哀雅赞三乘。闻者悟无生。三恶道，犹自不知名。
望江南・忆江南::净圆::西方好，清旦供尤佳。缥缈仙云随宝仗，轻盈衣贮天华。十万去非赊。诸佛土，随念遍河沙。
望江南・忆江南::净圆::西方好，我佛大慈悲。但具三心圆十念，即登九品越三祗。神力不思议。临报尽，接引定无疑。
哨遍::刘学箕::木叶尽凋，湖色接天，雪月明江水。凌万顷、一苇纵所之。若凭虚驭风仙子。听洞箫、绵延不绝如缕，馀音袅袅游丝曳。乃举酒赋诗，玉鳞霜蟹，是中风味偏美。任满头堆絮雪花飞。更月澹蓬窗冻云垂。山郁苍苍，桥卧沈沈，夜鹊惊起。噫。倚兰桨兮。我今恍惚遗身世。渔樵甘放浪，蜉蝣然、寄天地。叹富贵何时。功名浪语。人生寓乐虽情尔。知逝者如斯。盈虚如彼，则知变者如是。且物生宇宙各有司。非已有纤毫莫得之。委吾心、耳目所寄。用之而不竭，取则不吾禁，自色自声，本非有意。
蝶恋花::刘学箕::灯火已收正月半。一夜东风，吹得寒威转。怪得美人贪睡暖。飞瑛积玉千林变。道是柳绵春尚浅。比著梅花，花已都零乱。漠漠一天迷望眼。多情更把征衣点。
贺新郎::刘学箕::午睡莺惊起。鬓云偏、未整，凤钗斜坠。宿酒残妆无意绪，春恨春愁如水。谁共说、厌厌情味。手展流苏腰肢瘦，叹黄金、两细香消臂。心事远，仗谁寄。帘栊渐是槐风细。对梧桐、清阴满院，夏初天气。回首春空梨花梦，屈指从头暗记。叹薄、抛人容易。目断孤鸿沈双鲤，恨萧郎、不寄相思字。幽恨积，黛眉翠。
忆王孙::刘学箕::淑景韶光晴昼。帘外雨、欲无还有。流莺枝上转新声，梦初醒、厌厌病酒。天连碧草凝情久。思旧事、不堪搔首。怀人有恨水云深，又绿暗、桥西柳。
恋绣衾::刘学箕::柳絮风翻高下飞。雨笼晴、香径尚泥。女伴笑、踏青好，凤钗偏、花压鬓垂。
惜分飞::刘学箕::池上楼台堤上路。尽日悠扬飞舞。欲下还重举。又随胡蝶墙东去。糁径飘空无定处。来往绿窗朱户。却被春风妒。送将蛛网留连住。
浣溪沙::刘学箕::天上仙人萼绿华。何年分种小山家。九秋风露溢窗纱。密密翠罗攒玉叶，团团黄粟刻金花。一枝归插鬓云斜。
贺新郎::刘学箕::往事何堪说。念人生、消磨寒暑，漫营裘葛。少日功名频看镜，绿鬓未雪。渐老矣、愁生华发。国耻家雠何年报，痛伤神、遥望关河月。悲愤积，付湘瑟。人生未可随时别。守忠诚、不替天意，自能符合。误国诸人今何在，回首怨深次骨。叹南北、久成离绝。中夜闻鸡狂起舞，袖青蛇、戛击光磨铁。三太息，皆空裂。
贺新郎::刘学箕::东阁凭诗说。对丰姿、飘然杖屦，澹然巾葛。竹外一枝斜更好，玉质冰肌粲雪。谁折向、满头宣发。水驿云窗烟庭院，更宜晴、宜雨还宜月。霜夜永，景萧瑟。孤芳与群芳别。陇程遥、攀条难寄，碧云惊合。桃李漫山空春艳，不比仙风道骨。有潇洒、清新奇绝。我被幽香相懊恼，宋广平、岂但心如铁。飞暗度，石吹裂。
贺新郎::刘学箕::晓听儿曹说。道前村、疏梅莫与，蔽萧缠葛。急与呼童诛翦尽，趁此江天暮雪。唤小艇、渔翁鹤发，凛冽寒风吹酒面，与何人、共泛山阴月。归浩叹，御琴瑟。世寰恍惚山川别。望琼楼、玉宇相映，烂银环合。冰柱雪车新句就，不疗饥肠病骨。奈野鸟、千山飞绝。我笑书生贫亦甚，诵布衾、岁久寒如铁。儿恶卧，踏里裂。
满江红::刘学箕::午转槐阴，正炎暑、侵肌似醉。问何处、披襟散发，解衣扬袂。傍沼茅亭杨柳绿，倚崖草阁梧桐翠。唤玉人、纤手掬清泉，生凉意。开枕簟，浮瓜芰。琼液浅，歌喉细。对文禽雪鹭，助成幽致。十顷碧莲潇洒国，万竿修竹清凉世。算此时、情绪有谁同，吾侬自。
满江红::刘学箕::一柄双花，低翠盖、呈祥现美。人正在、薰风亭上，满襟如水。二陆比方夸俊少，两乔相并修容止。雨初晴、午永斗红酣，真奇耳。双白鹭，双鲤。飞与泳，俱来此。绾双鬟天上，侍香童子。双剑丰城双孕秀，双凫叶县双趋起。谩空谈、国士本无双，今双矣。
沁园春::刘学箕::浮利虚名，算来何用，蜗角蝇头。笑劳生一梦，两轮催逼，脆如朝露，轻若春沤。有限精神，无穷世路，劫劫忙忙谁肯休。堪惊叹，叹痴人未悟，终日营求。百年光景云浮。把意马心猿须早收。有真仙秘诀，飧霞导引，丹砂铅汞，早与身谋。闲是闲非，他强我弱，一任从教风马牛。还知道，上蓬莱稳路，八表神游。
念奴娇::刘学箕::水轩沙岸，午风轻、飘动一天晴雪。日色晶荧光眩眼，细逐游丝明灭。帘幕中间，楼台侧畔，浑是瑶瑛积。缀松黏竹，恍然如对三绝。遥认仿佛飞花，花非还似，恼乱多情客。点染春衫无定度，又转沈香亭北。密密疏疏，斜斜整整，似雪难分别。坡仙不见，後人有口何说。
念奴娇::刘学箕::断虹开霁，净秋容、点点初收微雨。夕下生阴山影澹，缥渺烟云吞吐。乌帽风偏，青鞋沙软，误入桃溪坞。多情鸥鹭，偶来忽又飞去。日暮修竹佳人，雾绡琼佩，绰约疑仙侣。愧我禅心春尽絮，不逐东风飞舞。红叶题诗，紫云传恨，密意渠能诉。此情疏隔，不关楼外烟树。
菩萨蛮::刘学箕::暮涛掀浪溪流急。单衣未试春寒力。是处绿阴浓。春深杨柳风。人依溪岸住。酒美忘归去。巢燕堕芹泥。幽禽花外啼。
菩萨蛮::刘学箕::鸦儿学画犹嫌丑。佯羞步步随娘後。春浅瘦花枝。凝愁为阿谁。那回筵畔见。有意相留恋。只恐後期愆。章台飞柳绵。
鹧鸪天::刘学箕::楼外银屏入望赊。楼前鸥鹭舞交加。穿林淅沥飞琼屑，度嶂缤纷过柳花。歌白雪，醉流霞。晚寒寒似夜来些。明朝酒醒掀帘幕，帘幕依然卖酒家。
西江月::刘学箕::世事从来无据，人生自古难凭。茫如天水有云萍。聚散任他形影。每怪东阳瘦损，常嗤骑省多情。如今我也瘦棱棱。却喜青青两鬓。
水调歌头::刘学箕::三载役京口，十度过松江。垂虹亭下烟水，长是映蓬窗。钓得锦鳞成脍，快把双螯浩饮，豪气未能降。醉舞影零乱，心逐浪舂撞。景苍茫，歌乃，石空。蒹葭深处，适意鱼鸟自双双。便拟轻舟短棹，明月清风长共，与世绝纷龙。嘉遁有真隐，不羡鹿门庞。
醉落魄・一斛珠::刘学箕::江头离席。晚潮双橹催行色。往来属玉双飞白。笑我多情，犹作未归客。红尘奔走何时息。归心还似投林翼。
长相思::刘学箕::湖山横。湖水平。买个湖船一叶轻。傍湖随柳行。秋风清。秋月明。谁捣秋砧烟外声。悲秋无尽情。
鹧鸪天::刘学箕::芳草萋萋入眼浓。一年花事又匆匆。吐舒桃脸今朝雨，零落梅妆昨夜风。云接野，水连空。画栏十二倚谁同。两眉新恨无分付，独立苍苔数落红。
鹧鸪天::刘学箕::梦绕天涯去意浓。客愁春恨两匆匆。绿波初涨桃花浪，画轻随柳絮风。无笔力，判虚空。关山千里两心同。鱼书雁字都休问，只看啼痕翠袖红。
鹧鸪天::刘学箕::山色都如归兴浓。春融融处客匆匆。岸花影里莺吟雾，江阁阴中燕受风。凭画，睇层空。情衷待说几时同。不如且尽樽中绿，图得醉脸红。
菩萨蛮::刘学箕::昨日杏花春满树。今晨雨过香填路。零落软胭脂。湿红无力飞。转头春易去。春色归何处。待密与春期。春归人也归。
浣溪沙::刘学箕::来日江头柳带香。去时篱下菊花黄。人生离别几凄凉。拂面红尘飞冉冉，背人白日去堂堂。尺书休负雁南翔。
眼儿媚::刘学箕::十年不见柳腰肢。契阔几何时。天遥地远，秋悲春恨，只在双眉。雁声今夜楼西畔，情愫渺难期。杏花风景，梧桐夜月，都是相思。
桃源忆故人::刘学箕::暮霞散绮西溪浦。天上晴云开絮。清绝梅花几树。恼乱春愁处。小桥流水人来去。沙岸浴鸥飞鹭。谁画江南好处。著我闲巾屦。
糖多令・唐多令::刘学箕::何处浣离忧。消除许大愁。望长江、衮衮东流。一去乡关能几日，才屈指、又中秋。芦叶满汀洲。沙矶小艇收。
小重山::刘学箕::春水东流一苇杭。春情翦不断，汉江长。江花江草为谁芳。浑不似，沙暖睡鸳鸯。且道不思量。怕他知得後，痛肝肠。
行香子::刘学箕::雪白肥。墨黑修鲇。柳穿腮、小大相兼。金刀批脔，鲜活甘甜。或时熬，或时煮，或时腌。揎腕佳人，玉手纤纤。缕银丝、取意无厌。
临江仙::刘学箕::人在空江烟浪里，叶舟轻似浮沤。此心无怨也无忧。汉江迷望眼，衮衮知东流。两岸荻芦青不断，四山岗岭绸缪。晚风吹袂冷飕飕。谁知三伏暑，全似菊花秋。
渔家傲::刘学箕::汉水悠悠还漾漾。渔翁出没穿风浪。千尺丝纶垂两桨。收又放。月明长在烟波上。钓得活鳞鳊缩项。成玉液香浮盎。醉倒自歌歌自唱。轻袅缆。碧芦红蓼清滩傍。
菩萨蛮::刘学箕::烟汀一抹蒹葭渚。风亭两下荷花浦。月色漾波浮。波流月自留。若耶溪上女。两两三三去。眉黛敛羞蛾。采菱随棹歌。
乌夜啼::刘学箕::长亭急管生愁。楚天秋。落日寒鸦飞尽、水悠悠。红蓼岸。白苹散。
虞美人::刘学箕::寒来暑往何时了。世故催人老。一人口插几张匙。何用波波劫劫、没休时。饥来吃饭困来睡。莫把身为累。谁能较短与量长。落叶西风一梦、熟黄粱。
贺新郎::刘学箕::莫向愁人说。叹人生、不如意事，十常七八。是则中年伤怀抱，客里何堪送客。又添取、一襟凄咽。岸柳凋零秋容澹，黯消凝、怎忍轻攀折。重会面，甚时节。杏花丽日梅花雪。记当时、一觞一咏，楚云湘月。别後君休劳春梦，转眼江南塞北。莫漫被、闲愁萦结。且判离筵今夕醉，霎时间、便见兰舟发。空怅望，水云阔。
酹江月・念奴娇::林正大::诸公台省，问先生何事，冷官如许。甲第纷纷粱肉厌，应怪先生无此。道出羲皇，才过屈宋，空有名垂古。得钱沽酒，忘形欲道尔汝。好是清夜沈沈，共开春酌，细听檐花雨。茅屋石田荒已久，总待先生归去。
水调歌・水调::林正大::人笑杜陵客，短褐鬓如丝。得钱沽酒，时赴郑老同襟期。清夜沈沈春酌，歌语灯前细雨，相觅不相疑。忘形到尔汝，痛饮真吾师。问先生，今去也，早归来。先生去後，石田茅屋恐苍苔。
满江红::林正大::衮衮诸公，嗟独冷、先生宦薄。夸甲第、纷纷粱肉，谩甘寥寞。道出羲皇知有用，才过屈宋人谁若。剩得钱、沽酒两忘形，更酬酢。清夜永，开春酌。听细雨，檐花落。但高歌不管，饿填沟壑。司马逸才亲涤器，子云识字终投阁。且生前、相遇共相欢，衔杯乐。
一丛花::林正大::知章骑马似乘船。落井眼花圆。汝阳三斗朝天去，左丞相、鲸吸长川。潇洒宗之，皎如玉树，举盏望青天。长斋苏晋爱逃禅，李白富诗篇。
贺新凉・贺新郎::林正大::兰亭当日事。有崇山、茂林修竹，群贤毕至。湍急清流相映带，旁引流觞曲水。但畅叙、幽情而已。一咏一觞真足乐，厌管弦丝竹纷尘耳。春正暮，共修禊。惠风和畅新天气。骋高怀、仰观宇宙，俯察品类。俯仰之间因所寄，放浪形骸之外。曾不知、老之将至。
酹江月・念奴娇::林正大::问陶彭泽，有田园活计，归来何晚。昨梦皆非今觉是，实迷途其未远。松菊犹存，壶觞自酌，寄傲南窗畔。闲云出岫，更看飞鸟投倦。归去请息交游，驾言焉往，独把琴书玩。孤棹巾车邱壑趣，物与吾生何恨。
沁园春::林正大::大人先生，高怀逸兴，酒肉寓名。纵幕天席地，居无庐室，以八荒为域，日月为扃。贵介时豪，绅处士，未解先生酒适情。徒劳尔，谩是非锋起，有耳谁听。先生。挈提罂。更箕踞衔杯枕麴生。但无思无虑，陶陶自得，任兀然而醉，恍然而醒。静听无闻，熟视无睹，以醉为乡乐性真。谁知我，彼二豪犹是，蜾蠃螟蛉。
水调歌::林正大::太行有盘谷，隐者所翱翔，丈夫行世，磊磊落落信行藏。遇则声名利泽，不遇采山钓水，何似两俱忘。谁解盘中趣，与酒为歌章。问何如，盘之乐，乐无央。远驱虎豹，蛟龙于此亦潜藏。
摸鱼儿::林正大::醉之乡、其去中国，不知其几千里。其土平旷无涯际。其气和平一揆。无寒暑，无聚落居城，无怒而无喜。昔黄帝氏。仅获造其都，归而遂悟，结绳已非矣。及尧舜，盖亦至其边鄙。终身太平而治。武王得志於周世。命立酒人之氏。从此後，独阮籍渊明，往往逃而至。何其淳寂。岂古华胥，将游是境，余故为之记。
声声慢::林正大::暮春天气，争看长安，水边多丽人人。意远态浓，肌理骨肉轻匀。绣罗衣裳照映，尽蹙金、孔雀麒麟。夸荣贵，是椒房云幕，恩宠无伦。簇簇紫驼翠釜，间水精盘里，缕脍纷纶。御送珍羞，夹道箫鼓横陈。後来宾从杂，认青鸾、飞舞红巾。扶下马，似杨花、翻入锦茵。
贺新凉・贺新郎::林正大::环滁皆山也。望西南、蔚然深秀，者琅邪也。泉水潺潺峰路转，上有醉翁亭也。亭、太守自名之也。试问醉翁何所乐，乐在乎、山水之间也。得之心、寓酒也。四时之景无穷也。看林霏、日出云归，自朝暮也。交错觥筹酣宴处，肴蔌杂然陈也。知太守、游而乐也。
水调歌::林正大::庐山几千仞，屹立并长江。杨澜左里，洪涛巨浪日舂撞。风止雪消冰净，相与泊舟登岸，攀磴望空。岩壑响松桧，巨石激流淙。事幽寻，遗世俗，绝纷。幽花野草香满，时有鹤飞双。
酹江月・念奴娇::林正大::泛舟赤壁，正风徐波静，举尊属客。渺渺予怀天一望，万顷凭虚独立。桂桨空明，洞箫声彻，怨慕还凄恻。星稀月淡，江山依旧陈迹。因念酾酒临江，赋诗横槊，好在今安适。谩寄蜉蝣天地尔，瞬目盈虚消息。
酹江月・念奴娇::林正大::雪堂闲步，过临皋、霜净晚林木落。月白风清如此夜，与客行歌相答。网举松鲈，手携斗酒，赤壁重寻约。悲歌长啸，划然声动寥廓。试问日月几何，江流山色，今日应如昨。履遍岩风露冷，水面怒涛惊跃。
水调歌::林正大::仕宦至卿相，富贵好归乡。高车驷马，都人夹道共瞻望。意气当年尤盛，荣比昔人衣锦，昼锦以名堂。海内知名士，久矣望馀光。大丈夫，荣与贵，视寻常。丰功令德，要将尧舜致君王。
贺新凉・贺新郎::林正大::酌以蒲城酒。撷湘累、秋英满泛，介君眉寿。赠君点漆黟川墨，与印文章大手。问此别、相逢难又。三叠阳关声堕泪，写平时、兄弟情长久。离别事，古来有。十年骨肉情何厚。对江山千里，共期白首。夜雨连床追旧事，惟恨音书渐少。便只恐、炊沙不饱。
水调歌::林正大::耿耿银潢净，窗月莹如冰。朱丝一扣，万籁不起冷光凝。千古遗音犹在，一洗淫哇郑卫，北里与南陵。孰识兴亡事，哀乐不同情。咽流泉，戛鸣玉，击浮金。老龙啼晓，幼猿忽复暮山吟。
满江红::林正大::落魄高人，拼百万、青铜一醉。挥素手、朱绳一抹，四筵惊起。催织寒虫秋弄月，叫群独雁天浮水。更黄鹂、紫燕对春风，争繁脆。悲楚国，羁臣意。怜汉女，逾千里。似深闺恩怨，共相汝尔。我有江南丘壑趣，此弦能道心中事。要曲肱、时听写松风，云窗里。
朝中措::林正大::凌波仙子袜生尘。水上步轻盈。种作寒花愁绝，断肠谁与招魂。
满江红::林正大::太一真人，莲叶向、中流荡漾。凌万顷、风为帆席，浪为轻桨。乱舞翠绡云雾薄，卧看玉宇琉璃晃。似飘然、万斛举龙骧，随波荡。太华顶，花十丈。飘一叶，借清赏。倩龙眠老手，为渠摹彷。鳌禁谁寓直，玉堂学士今刘向。要清宵、特地杖青藜，来相访。
贺新凉・贺新郎::林正大::生长湖山曲。羡君儿、呼吸湖光，饱餐山渌。世外不须论隐逸，谁似先生冰玉。自骨冷、神清无俗。我不识君曾梦见，炯双瞳、碧色光相烛。遗妙语，看不足。生平高节难为续。到如今、凛凛风生，言犹可录。不作相如封禅藁，身後谁荣谁辱。争肯效、白头吟曲。
水调歌::林正大::欲状巴陵胜，千古岳之阳。洞庭在目，远衔山色俯长江。浩浩横无涯际，爽气北通巫峡，南望极潇湘。骚人与迁客，览物兴尤长。锦鳞游，汀兰郁，水鸥翔。波澜万顷，碧色上下一天光。
木兰花慢::林正大::黄河天上派，到东海、去难收。况镜里堪悲，星星白发，早上人头。人生尽欢得意，把金尊、对月莫空休。天赋君材有用，千金散聚何忧。请君听我一清讴。锺鼎复奚求。但烂醉春风，古来惟有，饮者名留。
水调歌::林正大::听说竹楼好，佳地占黄冈。月波相接，俯临江濑挹山光。急雨檐喧瀑布，密雪瓴敲碎玉，幽阒兴尤长。琴调更虚畅，诗韵转清扬。公退暇，披鹤氅，戴华阳。手披周易，消磨世虑坐焚香。
清平乐::林正大::若耶溪女。笑隔荷花语。日照新妆明楚楚，香袖风轻举。谁家白面游郎。两三遥映垂杨。醉踏落花归去，踌躇空断柔肠。
满江红::林正大::为忆当时，沈醉里、青楼弄月。闲想像、绣帏珠箔，魂飞心折。羞向妲娥谈旧事，几经三五盈还缺。望翠眉、蝉鬓一天涯，伤离别。寻作梦，巫云结。流别泪，湘江咽。对花深两岸，忽添悲切。试与含愁弹绿绮，知音不遇弦空绝。忽窗前、一夜寄相思，梅花发。
满江红::林正大::寂寞江城，┾只共、梅花幽独。揩病眼、佳人何许，嫣然空谷。幻出天姿真富贵，朱唇滞酒红生肉。笑漫山、繁李与夭桃，俱粗俗。迟日丽，春睡足。明月照，尤清淑。算移更千里，远从西蜀。流落天涯应可念，为渠剧饮仍歌曲。怕明朝、酒醒落纷纷，那忍触。
水调歌::林正大::落日岘山下，倒著接回。傍人笑问山翁，日日醉归来。三万六千长日，一日杯倾三百，麴筑糟抬。汉水鸭头绿，变酒入金。白铜，鸬鹚杓，鹦鹉杯。轻车快马，凤笙龙管更相催。
江神子・江城子::林正大::狂胡鞍马自为家。遣宫娃。嫁胡沙。万里风烟，行不见京华。马上思归哀怨极，推却手，奏琵琶。胡儿共听亦咨嗟。貌如花。落天涯。
意难忘::林正大::蜀道登天。望峨眉横绝，石栈相连。西来当鸟道，逆浪俯回川。猿与鹤，莫攀缘。九折耸岩峦。算咫尺、扪参历井，回首长叹。西游何日当还。听子规啼月，愁减朱颜。连峰天一握，飞瀑壑争喧。排剑阁，越天关。
沁园春::林正大::庐阜诸峰，炉峰绝胜，草堂介焉。敞明窗净室，素屏虚榻，要仰观山色。俯听流泉。中有池台，旁多竹卉，夹涧杉松高刺天。堂之北，据层崖积石，绿荫浓鲜。堂东瀑布飞悬。似雨露霏微珠贯穿。有春花秋月，夏云冬雪，阴晴显晦，雾吐烟吞。右抱琴书，左携妻子，杖屦从容尽暮年。平生志，赖清泉白石，实听余言。
摸鱼儿::林正大::泛松江、水遥山碧，清寒微动秋浦。霜云霁色横无际，别鹄惊鸿无数。朝又暮。听牧笛长吹，隐隐渔榔度。骚人才子。既览物兴怀，浮游尘外，啸傲剧清思。人间世。扰扰荣途要路。瀛洲琼馆安所。轩裳何似渔蓑兴，萧散龙游鹤渚。须归去。办双桨孤帆，云月和烟雨。江湖伴侣。趁社橘初黄，汀葭馀翠，成我莼鲈趣。
意难忘::林正大::汹汹松风。更浮云皓皓，轻度春空。精神新发越，宾主少从容。犀箸厌，涤昏懵。茗碗策奇功。待试与，平章甲乙，为问涪翁。建溪日铸争雄。笑罗山梅岭，不数严邛。胡桃添味永，甘菊助香浓。投美剂，与和同。
酹江月・念奴娇::林正大::坐愁书室，谩临风、遐想蓬莱高致。抚鹤扪松长叹息，失足误来人世。紫禁九重，碧山万里，无路鸣珂佩。江山胜处，且寻花柳倾醉。不堪送客清川，系帆渌水，烟景供憔悴。更举芳尊浇别恨，逸趣浮游天外。
酹江月・念奴娇::林正大::杏花春晚，散馀芳、著处萦帘穿箔。唤起幽人明月夜，步月褰衣行乐。置酒花前，清香争发，雪挽长条落。山城薄酒，共君一笑同酌。且须眼底柔英，尊中清影，放待杯行数。莫道洞箫声断处，月落杯空牢寞。
水调歌::林正大::华裾织翡翠，金辔闹珑璁。宝蹄轻稳，香尘满地骤隆隆。云是东京才子，名擅文章钜伯，一世独推雄。高盖拥宾从，下马气如虹。运元精，锺神秀，贯当中。磊磊落落，二十八宿列心胸。
虞美人::林正大::武昌七十庞眉叟。学笛从年少。萧萧笛竹楚山秋。当日买林、曾典黑貂裘。一声占尽秋江月。天外行云绝。如今老去兴犹迟。尚想时时、一曲梦中吹。
江神子・江城子::林正大::拾遗流落锦宫城。故人情。眼为青。时向百花，潭水濯冠缨。韦曲杜陵行乐地，尘土暗，叹漂零。园翁溪友总比邻。酒盈尊。肯相亲。
沁园春::林正大::子陵先生，故人光武，以道相忘。幸炎符在握，六龙在御，臣来亿兆，阳德方刚。自是先生，独全高节，归去江湖乐未央。动星象，被羊裘傲睨，一世轩裳。高哉不事侯王。爱此地山高水更长。盖先生心地，超乎日月，又谁如光武，器量包荒。立懦廉顽，有功名教，万世清风更激扬。无古今，想云山郁郁，江水泱泱。
临江仙::林正大::须信乾坤如逆旅，都来一梦浮生。夜游秉烛尽欢情。阳春烟景媚，乐事史来并。座上群公皆俊秀，高谈幽赏俱清。飞觞醉月莫辞频。休论金谷罚，七步看诗成。
酹江月・念奴娇::林正大::开元盛日，爱名花绝品，浅红深紫。云想衣裳□□映，曲槛软风微度。群玉山头，瑶台月下，一□香凝露。嫣然倾国，巫山肠断云雨。借问标格风流，汉宫谁似，飞燕红妆舞。解释春风无限恨，博得君王笑语。
沁园春::洪咨夔::诗不云乎，蒹葭苍苍，白露为霜。看高山乔木，青云老干，英华滋液，亦敛而藏。匠石操斤游林下，便一举采之充栋梁。须知道，是天将大任，翕处还张。薇郎玉佩丁当。问何事午桥花竹庄。又星回岁换，腊残春浅，锦熏笼紫，栗玉杯黄。唤起东风，吹醒宿酒，把甲子从头重数将。明朝去，趁传柑宴近，满袖天香。
沁园春::洪咨夔::归去来兮，杜宇声声，道不如归。正新烟百五，雨留酒病，落红一尺，风妒花期。睡起绿窗，销残香篆，手板颐还倒持。无人解，自追游仙梦，作送春诗。风流不似年时。把别墅江山供弈棋。空一川芳草，半池晴絮，歌翻长恨，赋续怀离。桃叶渡头，沈香亭北，往事悠悠难重思。徘徊处，看鸣鸠唤妇，乳燕将儿。
沁园春::洪咨夔::饮马咸池，总辔，横鹜九州。庆中兴机会，天生山甫，非常事业，天授留侯。左搏龙蛇，右驯虎兕，万里中原谈笑收。功名早，便貂蝉猎猎，飞出兜牟。新无限欢讴。尽卖剑卖刀归买牛。正麦摇熏吹，黄迷断垄，秧涵朝雨，绿遍平畴。眼底太平，不图再见，罗拜焚香青海头。从今去，愿君王万岁，元帅千秋。
沁园春::洪咨夔::秋气悲哉，薄寒中人，皇皇何之。更黄花吹雨，苍苔滑屐，栏空斗鸭，床老支龟。静里跫音，明边眉睫，蹴踏星河天脱。清谈久，顿两忘妍丑，嫫姆西施。濂溪家住江湄。爱出水芙蓉清绝姿。好光风霁月，一团和气，尸居龙见，神动天随。著察工夫，诚存体段，个里语言文字非。君家事，莫空将太极。散大图碑。
风流子::洪咨夔::锦幄醉荼シ。狻猊暖、银蒜压烟霏。正韩范安边，欧苏领客，红芳庭院，绿荫窗扉。著句挽春春肯住，更判羽觞挥。金系花腰，玉匀人面，娇慵无力，娅姹相依。繁华都能几，青油幕、好与遮护晴晖。寄语东君，莫教一片轻飞。
贺新郎::洪咨夔::露洗秋光透。指岷峨、无边峭碧，与君为寿。万里同随琴鹤到，只愿人情长久。尽头白、眼青如旧。从臾功名三尺剑，倚函关、风雨蛟龙吼。谈笑取，印如斗。从今尽展眉峰皱。看诸郎、翩翩黄甲，班班蓝绶。一簇孙枝扶膝下，翠竹碧梧争秀。便嘉庆、图中都有。花影婆娑清昼永，护新凉、更著丝簧手。欢未尽，剩添酒。
贺新郎::洪咨夔::风软帘花约。玉壶天、芙蕖欲盖，初槊。宿霭收阴晴色定，一点星明碧落。光拍满、浮溪β。银栉铁冠风物古，更秧青、麦熟蚕登箔。欢取酒，为君酌。华堂衮绣今如昨。长官清、水晶灯照，珊瑚钩琢。富贵功名知有样，晨起一声檐鹊。便好趁、六更宫钥。龙尾朝回长燕喜，宝香深、醉引莱衣著。吹紫凤，舞黄鹤。
贺新郎::洪咨夔::放了孤山鹤。向西湖、问讯水边，嫩寒篱落。试粉盈盈微见面，一点芳心先著。正日暮、烟轻云薄。欲搅清香和月咽，倩冯夷、为洗黄金杓。花向我，劝多酌。单于吹彻今成昨。未甘渠、琢玉为堂，把春留却。倚遍黄昏栏十二，知被儿曹先觉。更笑杀、卢仝赤脚。但得东风先手在，管绿阴、好践青青约。方寸事，两眉角。
贺新郎::洪咨夔::谁识昂昂鹤。且随缘、剩水残山，东村西落。世事几番新局面，看底却高三著。况转首、西山日薄。雪意压檐梅索笑，任柄长、柄短邻家杓。小瓮，动孤酌。见花忆得年时昨。正微醺、独步黄昏，被花迷却。冷月吹香春弄影，么凤梢头先觉。恍梦断、罗浮山脚。欲寄心期无驿使，想凌寒、不奈腰肢约，空凭暖，画栏角。
汉宫春::洪咨夔::南极仙翁，占太微元盖，洞府为家。身骑若木倒景，手弄青霞。芙蓉飞旆，映一川、新绿平沙。好与问，东风结子，几回开遍桃花。况是初元玉历，更循环数起，希有年华。长把清明夜气，养就丹砂。
夏初临::洪咨夔::铁瓮栽荷，铜彝种菊，胆瓶萱草榴花。庭户深沈，画图低映窗纱。数枝奇石。染宣和、瑞露明霞。於菟长啸，风林未鸣，霜草先斜。雪丝香里，冰粉光中，兴来进酒，睡起分茶。轻雷急雨，银篁迸插檐牙。凉入琵琶。枕帏开、又送蟾华。
满江红::洪咨夔::送雨迎晴，花事过、一庭芳草。帘影动、归来双燕，似悲还笑。笑我不知人意变，悲人空为韶华老。满天涯、都是别离愁，无人扫。海棠晚，荼シ早。飞絮急，青梅小。把风流酝藉，向谁倾倒。秋水盈盈魂梦远，春云漠漠音期悄。最关情、鹎一声催，窗纱晓。
满江红::洪咨夔::把酒西风，浑莫问、主宾谁恶。千古事、几□遇合，几人流落。肝胆轮溟渤小，精神浩荡蓬莱薄。望拒霜、红处是东山，长如昨。苍苔迹，何曾削。黄叶梦，何难觉。等春云出岫，秋波归壑。老子婆娑风度远，佳人缥缈腰肢约。况登高、节过又登高，须多酌。
天香::洪咨夔::云母屏开，博山炉熨，人间南极星现。酥篆千秋，灯图百子，酒浪花光照面。堂深戏彩，任父老、儿童争劝。耆艾相将潞国，精明恰如清献。春风飘香合殿。仗云齐、漏迟宫箭。正好簪荷入侍，帕柑传宴。日月华虫绚。
水调歌头::洪咨夔::四海止斋老，百世水心翁。都将不尽事业，付与道俱东。气脉中庸大学，体统采薇天保，几疏柘袍红，千仞倚寥碧，一点驾归鸿。扈江蓠，贯薜荔，制芙蓉。午桥绿野深处，心与境俱融。搏控乾坤龙马，簸弄坎离日月，苍鬓映方瞳。只恐又催诏，飞度橘花风。
水调歌头::洪咨夔::如此好明月，梅里自来无。炎云溽雾收尽，宇宙一冰壶。浅濑乍分随合，清影欲连还断，漾玉浮图。风物庾楼似，秋思欠菰蒲。醉魂醒，尘骨换，我非吾。琼箫紫凤何许，风露足清都。君看流光多处，缥缈人立，白与藕花俱。只恐娥妒，凉透粟生肤。
念奴娇::洪咨夔::香山老矣，正商量不下，去留蛮素。独立踌躇肠欲断，一段若耶溪女。水底新妆，空中香袖，斜日疏风浦。向人欲语，垂杨清荫多处。便好花里唤船，碧筒白酒，微吸荷心苦。佳月一钩天四碧，隐约明波横注。雪藕逢丝，擘莲见薏，枕簟凉如雨。一双宿鹭，伴人永夜翘伫。
念奴娇::洪咨夔::光风霁月，信行窝到处，人间天上。一笑唤回新造化，满眼翠舒红放。脑後功名，脚跟富贵，梦断春旗仗。辐巾萧散，任他虮虱龙象。正是杨柳初眠，海棠半睡，锦绣天开障。鹤骨松筋年望八，得醉不妨澜浪，节过烧灯，时催修禊，迎面韶华荡。宗文扶著，问翁马首何向。
更漏子::洪咨夔::眼生花，灯缀粟。人在黄金列屋。金缕细，道冠明。胆瓶凉意生。缓歌弦，停酒。待得香风吹下。斜月转，断云回。风流不让梅。
好事近::洪咨夔::二十四番风，才见一番花鸟。已是有人春瘦，正远山横峭。踏青底用十分晴，半阴晴方好。深院日长睡起，又海棠开了。
朝中措::洪咨夔::荷花香里藕丝风。人在水晶宫。天上桥成喜鹊，云边帆认归鸿。
朝中措::洪咨夔::翠盆红药护觥筹。风物似扬州。春事一声杜宇，人生能几狐裘。
朝中措::洪咨夔::滂葩七十二滩春。锺瑞石麒麟。流水行云才思，光风霁月精神。
点绛唇::洪咨夔::花事无多，笙歌绾取东风住。玉彝雕俎，楼外更筹屡。醉唤骊驹，催上天梯去。君知否。半边铜虎。邓艾经行路。
西江月::洪咨夔::庭下宜男萱草，墙头结子榴花。非烟非雾富平家。人物风流如画。宝月曾修玉斧，银河欲泛仙槎。美人睡起绿云斜。一笑扶将寿。
浣溪沙::洪咨夔::苍鹤飞来水竹幽。初弦凉月一帘秋。木犀花底试新。凤味砚供无尽藏，龙飞榜占最高头。慈闱洗眼看封侯。
浣溪沙::洪咨夔::细雨斜风寂寞秋。黄花压鬓替人羞。归舟云树负箜篌。燕子楼寒迷楚梦，凤皇池暖惬秦讴。暮云凝碧可禁愁。
浣溪沙::洪咨夔::小雨轻霜作嫩寒。蜡梅开尽菊花乾。清香收拾贮诗肝。文武两魁前样在，功名四谏後来看。麻姑进酒斗阑干。
浣溪沙::洪咨夔::六曲屏山似去年。雪花欺得怕寒肩。小窗和月照无眠。笔点轻澌心欲折，烛摇斜吹泪空煎。伴人梅影更堪怜。
菩萨蛮::洪咨夔::翠翘花艾年时昨。斗新五采同心索。含笑祝千秋。长眉如莫愁。流光旋磨蚁。换调重拈起。深院竹和丝。皱红裁舞衣。
鹧鸪天::洪咨夔::天理从来屈有信。东风到处物皆春。门前骢马权奇种，台上慈乌反哺心。花岛屐，柳湖尊。好将长健傲长贫。诸孙认取翁翁意，插架诗书不负人。
蝶恋花::洪咨夔::画斛黄花寒更好。人爱花繁，却被花催老。旧恨新愁谁酝造。带围暗减知多少。开眼万般浑是恼。只仗微醺，假寐宽怀抱。隔屋愁眉春思早。数声啼破池塘草。
临江仙::洪咨夔::万紫千红鬓上粉，聚成一撮精神。宣和宫样太清真。韶风摇斗帐，芳露湿纶巾。消得流莺花底滑，一声惊起梁尘。扶将芍药牡丹春。光浮金盏面，香到玉池津。
南乡子::洪咨夔::风雨过芳晨。多少愁红恨紫尘。两点眉尖凝远碧，纷纷。又被杨花误一春。金凤压娇云。睡起纱窗背欠伸。心事欲言言不尽，沈沈。乳燕雏莺触拨人。
眼儿媚::洪咨夔::平沙芳草渡头村。绿遍去年痕。游丝下上，流莺来往，无限销魂。绮窗深静人归晚，金鸭水沈温。海棠影下，子规声里，立尽黄昏。
眼儿媚::洪咨夔::花光灯影浸帘栊。蓬岛现仙翁。瑶裾织翠，诗瞳点碧，酒脸潮红。窦郎阴德知多少，万卷奏新功。前庭梧竹，後园桃李，无限春风。
南乡子::洪咨夔::霜月冷婷婷。夹岸芦花雪点成。短艇水晶宫里系，闲情。谁道芙蓉更有城。阿鹊数归程。人倚低窗小画屏。莫恨年华飞上鬓，堪凭。一度春风一度莺。
祝英台近::洪咨夔::脸长红，眉半白，老鹤饱风露。岁换星移，禄运又交午。须知命带将来，福推不去，稳做个、荣华彭祖。记初度。谢他紫燕黄鹂，争先送好语。春满湖山，历历旧游处。管教柳外行厨，花边步，长占断、好晴奇雨。
谒金门::洪咨夔::春正美。满眼万红千紫。收拾群香归瓮蚁。长年花信里。深院帘栊如水。双燕呢喃芳垒。唾碧轻衫人送喜。梅梢新结子。
谒金门::洪咨夔::开笑口。又是茱萸重九。好水佳山长似旧。健如黄犊走。菊蕊峥峥如豆。风雨轻寒初透。檐外鹊声谁送酒。莫闲金碗手。
卜算子::洪咨夔::簸弄柳梢春，呼吸花心露。倦粉娇黄扇底风，尽向眉心度。唤醒海棠红，约住樱桃素。上到瑶台最上层，共跨青鸾去。
卜算子::洪咨夔::芍药打团红，萱草成窝绿。帘卷疏风燕子归，依旧卢仝屋。贫放麴生疏，闻到青奴熟。扫地焚香伴老仙，人胜连环玉。
柳梢青::洪咨夔::野服纶巾。白发红颊，无限阳春。二满三平，粗衣淡饭，锺鼎山林。尊前喜气轮，道蚕麦、今朝甲申。天放新晴，人占一饱，老子宽心。
瑞鹤仙::张榘::碧油推上客。有神机沈密，参运帷幄。威声际沙漠。庆云飞川泳，和熏三白。霄渊鬲。甚探梅、也来相约。更谁怜久客，泥深穿履，栖栖东郭。农麦。年来管好，禾黍离离，讵忘关洛。风高水涸。多少事、待韬略。看鹅池夜渡，黎明飞捷，儿辈未觉。便冲寒，铁骑横驱，汛扫六合。
沁园春::张榘::绿野归来，筇杖角巾，岂不快哉。有清泉白石，东西岩岫，翠阴红影，高下楼台。况是蕤宾，槐庭暑薄，照眼葵榴次第开。轻熏里，翦香蒲为寿，一笑传杯。栽培。多少英材。更霖雨、看看遍九垓。算支撑厦屋，正资梁栋，调和钧鼎，须用盐梅。旒冕兴思，绅望，应有天边丹诏催。依还是，为苍生一起，重位元台。
木兰花慢::张榘::豆花轻雨霁，更七日、是中秋。记分野三台，家山双阙，孕秀名流。平生佐时大略，有忠勤、一念等伊周。十载清风楚泽，三年明月扬州。须知万灶出貔貅。智勇迈前猷。自向来颖，□番平海，胆落毡裘。
好事近::张榘::素壁走龙蛇，难觅醉翁真迹。惟有断岗衰草，是几番经历。紫萸黄菊又西风，同作携壶客。清兴未阑归去，负晴空明月。
摸鱼儿::张榘::望神京、目断烟草，青天长剑频倚。香街十里朱帘月，空想当年华丽。堪叹处。渺沙霭蒹葭，咿ン雁声起。平山谩记。怅杨柳春风，晴空栏槛，陈迹总非是。重阳好，红叶黄华满地。良辰美景如此。青油幕府传芳，苒苒露琼花气。还更喜。看玉阃规恢，笑骋伊吾志。尘清北冀。便向关洛联镳，巍巍冠佩，麟阁画图里。
唐多令::张榘::斜日淡芜烟。重阳又一年。怅垂杨、几度飞绵。只把晴空山色看。多少恨、倩谁笺。沙霭暗中原。横戈谁夜眠。
贺新凉・贺新郎::张榘::萸菊香凝雾。记重阳、才经三日，悬朱户。紫殿玉垣称寿，潋滟琼花清露。正万里、尘清淮浦。地宝从来标瑞应，甚新曾、秀出金芝树。正此处，诞申甫。人间小住千秋岁。画堂深、彩侍怡声，慈颜笑语。况是加恩封大国，锦诰鸾翔凤舞。便娱侍、鱼轩沙路。
贺新凉・贺新郎::张榘::匹马锺山路。怅年来只解，邮亭送人归去。季子貂裘尘渐满，犹是区区羁旅。谩空有、剑锋如故。髀肉未消仪舌在，向樽前、莫洒英雄泪。鞭未动，酒频举。西风乱叶长安树。叹离离、荒宫废苑，几番禾黍。云栈萦纡今平步，休说襄淮乐土。但衮衮江涛东注。
满江红::张榘::淮海波澄，湛桂影、半规凉月。又还是、中秋相近，垂弧时节。纶诰飞来宸眷重，彩衣著处慈颜悦。注紫清、花露入瑶卮，琼香滑。挥羽扇，持旄钺。鲸海浪，阴山雪。看威声到处，遐冲都折。沙溪远标铜柱界，关河尽补金瓯缺。庆君臣、千载会风云，看伊说。
浪淘沙::张榘::春梦草茸茸。愁雨愁风。对花须拚酒频中。莫遣枝头银烛暗，辜负嫣红。推起簿书丛。何苦匆匆。悭吟却讶少陵公。天定为花开一笑，日上篱东。
浪淘沙::张榘::烟缕暗蒙茸。杨柳轻风。雨声多在夜窗中。春水渐生春事去，流尽残红。新笋绿丛丛。莺语匆匆。一樽同酹定林公。十里长松青未了，山北山东。
摸鱼儿::张榘::正莓墙、柳绵低度，枝头红紫飞尽。阴涨绿冰钿碎，麝兰成阵。仙骨嫩。悦姑射瑶姬，青游琼苑。风前有恨。也一似宫梅，飘香坠粉，轻点寿阳鬓。梨花雪，讲道全无清韵。何曾流到春晚。柔条不受真珠露，滴沥紫檀心晕。芳又润。待放金樽，拚作通宵饮。日高慵困。任翠幄低云，玉薰泛梦，路入醉乡稳。
木兰花慢::张榘::渐稠红飞尽，早绿、遍林梢。正池馆轻寒，杨花飘絮，草色萦袍。天香夜浮院宇，看亭亭、雨槛渍春膏。趁取芳时胜赏，莫将年少轻抛。鞭鞘。驱放马啼高。世事一秋毫。便飞书倥偬，运筹闲暇，何害推敲。
祝英台近::张榘::柳绵稀，桃锦淡，春事在何许。一种华，天香渍冰露。嫩苞叠叠湘罗，红娇紫妒。翠葆护、西真仙侣。试听取。更饶十日看承，霞腴污尘土。池馆轻寒，次第少风雨。好趁油幕清闲，重开芳醑。莫孤负、莺歌蝶舞。
满江红::张榘::玉垒澄秋，又还近、桂华如璧。算六载、筹边整暇，几多功绩。铁壁连云东海重，惊波截断狂鲵翼。把向来、捣颍旧规模，平淮北。经济妙，谁知得。都总是，诗书力。有召公家法，范公胸臆。赫赫勋名俱向上，绵绵福寿宜无极。著莱衣、辉映衮衣荣，恢霖泽。
鹧鸪天::张榘::饱挹台城白露秋。又骑黄鹄上江州。恩波浩荡三千里，多少人家愿借留。□寿，菊香浮。姓名还喜到宸旒。片□□□□□□，□振□□□下流。
安庆摸・摸鱼儿::张榘::渺长江、浩无今古，悠悠经几流景。桥家松竹知何在，寂历丹枫如锦。行阵整。想斗舰连艘，谈笑烟灰冷。寒光万顷。算只有当年，暮天霜月，惨澹照山影。元戎队，画角梅花缓引。楼船飞渡波稳。中流击楫酬初志，此去君王高枕。应暗省。使万里尘清，谁逊周公瑾。
水调歌头::刘克逊::解变西体，一赋冠群英。清风峡畔，至今堂已读书名。富贵轻於尘土，孝义高於山岳，惜不大其成。陵谷纵迁改，草木亦光荣。与仇香，穿阮屐，试同登。石龛虽窄，可容一几短檠灯。千仞苍崖如削，四面翠屏不断，云雾镇长生。最爱岩前水，犹作诵弦声。
金缕歌・贺新郎::王广文::辜负东风约。忆曾将、淮南草木，笔端笼络。后土祠中明月夜，忽有瑶姬跨鹤。迥不比、水仙低弱。天上人间惟一本，倒千锺、琼露花前酌。追往事，怎忘却。移根应费仙家药。漫回头、关山信断，堡城笳作。问讯而今平安否，莫遣玉箫惊落。但画卷、依稀描著。
点绛唇::宋自道::山雨初晴，馀寒犹在东风软。满庭苔藓。青子无人见。好客不来，门外芳菲遍。难消遣。流莺声啭。坐看芭蕉展。
蓦山溪::宋自逊::壶山居士，未老心先懒。爱学道人家，办竹几、蒲团茗碗。青山可买，小结屋三间，开一径，俯清溪，修竹栽教满。客来便请，随分家常饭。若肯小留连，更薄酒、三杯两盏。吟诗度曲，风月任招呼，身外事，不关心，自有天公管。
沁园春::宋自逊::归去来兮，田园将芜，云胡不归。既有诗千首，如斯者少，行年七十，从古来稀。地阙东南，天倾西北，人事何缘有足时。江湖上，转不如前日，步步危机。石屏自有柴扉。占海岸、潮头岸一矶。唤彩衣孙子，携壶挈，白头翁媪，举桉齐眉。身外声名，世间梦幻，万事一酲无是非。书来往，都不须长语，直写心期。
贺新郎::宋自逊::唤起东坡老。问雪堂、几番兴废，斜阳衰草。一月有钱三十块，何苦抽身不早。又底用、北门藻。儋雨蛮烟添老色，和陶诗、翻被渊明恼。到底是，忘言好。周郎英发人间少。谩依然、乌鹊南飞，山高月小。岁月堂堂留不住，此世何时是了。算不满、英雄一笑。我有丰淮千斗酒，把新愁、旧恨都倾倒。三弄笛，楚天晓。
贺新郎::宋自逊::灵鹊桥初就。记迢迢、重湖风浪，去年时候。岁月不留人易老，万事茫茫宇宙。但独对、西风搔首。巧拙岂关今夕事，奈痴儿、呆女流传谬。添话柄，柳州柳。道人识破灰心久。只好风、凉月佳时，疏狂如旧。休笑双星经岁别，人到中年已後。云雨梦、可曾常有。雪藕调冰花熏茗，正梧桐、雨过新凉透。且随分，一杯酒。
满江红::宋自逊::举扇西风，又十载、重游秋浦。对旧日、江山错愕，鬓丝如许。世事兴亡空感慨，男儿事业谁堪数。被老天、开眼看人忙，成今古。江上路，喧鼙鼓。山中地，纷豺虎。谩乾坤许大，著身何处。名利等成狂梦寐，文章亦是闲言语。赖双投、酒熟蟹螯肥，忘羁旅。
西江月::宋自逊::何敢笑人干禄，自知无分弹冠。只将贫贱博清闲。留取书遮老眼。世上风波任险，门前路径须宽。心无妄想梦魂安。万事鹤长凫短。
昼锦堂::宋自逊::荷叶龟游，庭皋鹤舞，应是秋满淮涯。昨夜将星明处，彷佛峨眉。干戈已净银河淡，尘沙不动翠烟微。邦人道，半月中秋，当歌不饮何为。谁知心事远，但感慨登临，白羽频挥。恨不明朝出塞，猎猎旌旗。
昼锦堂::黄载::丽景融晴，浮光起昼，玉妃信意寻春。一笑酒杯翻手，满地祥云。宝台艳蹙文绡帕，郎官娇舞郁金裙。嫣然处，况是生香微湿，腻脸馀醺。暖烘肌欲透，愁日炙还销，风动成尘。细为品归雪调，度与朱唇。
隔浦莲・隔浦莲近拍::黄载::瑶妃香透袜冷。伫立青铜镜。玉骨清无汗，亭亭碧波千顷。云水摇扇影。炎天永。一国清凉境。晚妆靓。微酣不语，风流幽恨谁省。沙鸥少事，看到睡鸳双醒。兰棹歌遥隔浦应。
洞仙歌::黄载::吴宫故墅，是天开图画。缥缈层云出飞榭。隐隐楼空翠，水绕芜城，平畴迥，点染霜林凋谢。越来溪上雁，声切阑干，似觅胥门怨吴霸。属镂沈，香溪断，梦散云空，千年外、等是渔樵闲话。但极目荒台郁苍烟，衰草里、又还夕阳西下。
孤鸾::黄载::冰心孤寂。恋几插灵峰，半泓寒碧。骨瘦和衣薄，清绝成愁极。萧然满身是雪，怕人知、镜中消息。独向百花梦外，自一家春色。记罗浮幽梦浑如昔。是浸眼鲸波，倚云丹壁。夜醉空山酒，叫裂横霜笛。
东风第一枝::黄载::迅影凋年，嫩晴贳暖，意行问讯春色。不知春在谁家，闯香幔拢玉勒。一枝竹外，似欲诉、经年相忆。奈情多、难剪愁来，寂寞水寒烟碧。吟正好、悲笳唤恨，酒正、夕阳催客。殷勤片月飞来，更随暗香细索。横斜瘦影，看尽未开时消息。为春来，还怕春多，肠断夜阑霜笛。
谒金门::王平子::书一纸。小砑吴笺香细。读到别来心下事。蹙残眉上翠。怕落傍人眼底。握向抹胸儿里。针线不收拾起。和衣和闷睡。
喜迁莺::俞文豹::小梅幽绝。向冰谷深深，云阴幂幂。饱阅年华，惯谙冷淡，只恁清风骨。任他万红千紫，句引狂蜂游蝶。惟只共、竹和松，同傲岁寒霜雪。喜得。化工力。移根上苑，向阳和培植。题名还经，孤山处士，许共高人攀折。一枝垂欲放，只等春风披拂。待叶底、结青青，恰是和羹时节。
满江红::赵希迈::三十年前，爱买剑、买书买画。凡几度、诗坛争敌，酒兵取霸。春色秋光如可买，钱悭也不曾论价。任粗豪、争肯放头低，诸公下。今老大，空嗟讶。思往事，还惊诧。是和非未说，此心先怕。万事全将飞雪看，一闲且问苍天借。乐馀龄、泉石在膏肓，吾非诈。
八声甘州::赵希迈::寒云飞万里，一番秋、一番搅离怀。向隋堤跃马，前时柳色，今度蒿莱。锦缆残香在否，枉被白鸥猜。千古扬州梦，一觉庭槐。歌吹竹西难问，拚菊边醉著，吟寄天涯。任红楼踪迹，茅屋染苍苔。
念奴娇::吴渊::我来牛渚，聊登眺、客里襟怀如豁。谁著危亭当此处，占断古今愁绝。江势鲸奔，山形虎踞，天险非人设。向来舟舰，曾扫百万胡羯。追念照水然犀，男儿当似此，英雄豪杰。岁月匆匆留不住，鬓已星星堪镊。云暗江天，烟昏淮地，是断魂时节。栏干捶碎，酒狂忠愤俱发。
水调歌头::吴渊::太白已仙去，诗骨此山藏。胸中锦绣如屋，都乞与东皇。碎翦杏花千树，浓抹胭脂万点，妖艳断人肠。晓露沐春色，晴日涨风光。孤村路，逢休暇，共徜徉。酒旗斜处，□□一簇几红妆。暂息江头烽火，无奈鬓边霜雪，聊复放疏狂。倚俟玉壶竭，未肯宝鞭扬。
沁园春::吴渊::喜我新归，逢戎初度，关情更深。正昼掩柴扉，□寻隐遁，□舒槐府，戎正经纶。白石清泉，紫枢黄阁，□□□□□□□。□□□，□弟为宰相，兄作闲人。南园借我登临。都不怕近前丞相。但曳履扶筇，堪怜独步，携壶载酒，每叹孤斟。七Α开颜，六旬屈指，风雨对床频上心。殷勤祝，道何时回首，及早抽身。
沁园春::吴渊::十月江南，一番春信，怕凭玉栏。正地连边塞，角声三弄，人思乡国，愁绪千般。草草村墟，疏疏篱落，犹记花间曾卓庵。茶瓯罢，问几回吟绕，冷淡相看。堪怜。影落溪南。又月午无人更漏三。虽虚林幽壑，数枝偏瘦，已存鼎鼐，一点微酸。松竹交盟，雪霜心事，断是平生不肯寒。林逋在，倩诗人此去，为语湖山。
满江红::吴渊::秋後锺山，苍翠色、可供餐食。登临处、怨桃旧曲，催梅新笛。江近苹风随汛落，峰高松露和云滴。叹头童、齿豁已成翁，犹为客。老怀抱，非畴昔。欢意思，须寻觅。人间世、假饶百岁，苦无多日。已没风云豪志气，只思烟水闲踪迹。问何年、同老转溪滨，渔钩掷。
满江红::吴渊::投老未归，太仓粟、尚教蚕食。家山梦、秋江渔唱，晚风牛笛。别墅流风惭莫继，新亭老泪空成滴。笑当年、君作主人翁，同为客。紫燕泊，犹如昔。青鬓改，难重觅。记携手、同游此处，恍如前日。且更开怀穷乐事，可怜过眼成陈迹。把忧边、忧国许多愁，权抛掷。
满江红::曾寓轩::细数班行，阿谁是、调元手段。君不见、当涂往岁，饥民流散。天幸立庵来歇马，留心济粜无遗算。未须臾、千里复安居，无愁叹。公与相，天皆愿。天施报，如符券。看青州阴骘，富公公案。已筑新堤旌异数，便膺虚席非常眷。待明年、弧失再垂门，蒙宣劝。
沁园春::曾寓轩::运在东南，千古金陵，帝王旧州。看地雄江左，蟠龙踞虎，事专阃外，缓带轻裘。惟断乃成，非贤罔任，真是富韩文范俦。难兄弟，久齐名天壤，谁劣谁优。冕旒。似欲兼收。命四辈传宣难借留。记适遵昆季，迭行沙路，育充伯仲，并在金瓯。或後或先，相推相逊，等是延陵德泽流。称觞了，便促装西上，同奉宸游。
南乡子::吴淇::十日借春留。芍药荼シ不解愁。检点笙歌催酿酒，西州。有谪仙人烂熳游。白鹭自芳洲。咫尺红云最上头。万古沧江波不尽，风流。谁似监州旧姓牟。
喜迁莺::杜东::生申华席。便占却新春，前头五日。椒颂梅英，金幡彩缕，好个早春天色。使君以仁得寿，和气融春无极。人总道，是阳春有脚，恩浮南国。应看，丹诏下，昨夜天边，初报春消息。日转黄麾，风生绛伞，春殿龙颜咫尺。共庆一堂嘉会，万宇同沾春泽。祝眉寿，便从今细数，好春千亿。
清平乐::赵汝迕::初莺细雨。杨柳低愁缕。烟浦花桥如梦里。犹记倚楼别语。小屏依旧围香。恨抛薄醉残妆。判却寸心双泪，为他花月凄凉。
瑞鹤仙::楼采::冻痕销梦草。又招得春归，旧家池沼。园扉掩寒峭。倩谁将花信，遍传深窈。追游趁早。便栽却、轻衫短帽。任残梅、飞满溪桥，和月醉眠清晓。年小。青丝纤手，彩胜娇鬟，赋情谁表。南楼信杳。江云重，雁归少。记冲香嘶马，流红回岸，几度绿杨残照。想暗黄，依旧东风，灞陵古道。
玉漏迟::楼采::絮花寒食路。晴丝日，绿阴吹雾。客帽欺风，愁满画船烟浦。彩柱秋千散後，怅尘锁、燕帘莺户。从间阻。梦云无准，鬓霜如许。夜永绣阁藏娇，记掩扇传歌，翦灯留语。月约星期，细把花须频数。弹指一襟幽恨，谩空趁、啼鹃声诉。深院宇。黄昏杏花微雨。
法曲献仙音::楼采::花匣么弦，象奁双陆，旧日留欢情意。梦到银屏，恨裁兰烛，香篝夜阑鸳被。料燕子重来地。桐阴锁窗绮。倦梳洗。晕芳钿、自羞鸾镜，罗袖冷，烟柳画栏半倚。浅雨压荼シ，指东风、芳事馀几。
好事近::楼采::人去玉屏间，逗晓柳丝风急。帘外杏花细雨，春红愁湿。单衣初试麴尘罗，中酒病无力。应是绣床慵困，倚秋千斜立。
二郎神::楼采::露床转玉，唤睡醒、绿云梳晓。正倦立银屏，新宽衣带，生怯轻寒料峭。闷绝相思无人问，但怨入、墙阴啼鸟。嗟露屋锁春，晴风喧昼，柳轻梅小。人悄。日长谩忆，秋千嬉笑。怅烬冷炉薰，花深莺静，帘箔微红醉袅。
玉楼春::楼采::东风破晓寒成阵。曲锁沈香簧语嫩。凤钗敲枕玉声圆，罗袖拂屏金缕褪。云头雁影占来信。
失调名::楼采::
失调名::楼采::
好事近::雷应春::梅片作团飞，雨外柳丝金湿。客子短篷无据，倚长风挂席。回头流水小桥东，烟扫画楼出。楼上有人凝伫，似旧家曾识。
沁园春::雷应春::问讯故园，今如之何，还胜昔无。想旧耘兰蕙，依然葱茜，新栽杨柳，亦已扶疏。韭本千畦，芋根一亩，雨老烟荒谁为锄。难忘者，是竹吾爱甚，梅汝知乎。茅亭低压平湖。有狎鹭驯鸥尚可呼。把绛纱准拟，新官到也，寒毡收拾，贱子归欤。略整柴门，更芟草径，惟有幽人解枉车。丁宁著，与做添棋局，砌换茶垆。
西江月::包荣父::雅意浯亭宽碧，何心禁路宽华。芝兰玉树侍臣家。一段洛滨图画。庆事两年亲见，今年福寿堪夸。更从头上人添些。却是八千岁也。
千秋岁::游文仲::今年为寿，都道是、不比寻常时节。预庆我公八帙，来献新词一阕。算得年时，恰当尚父，入相周西伯。亲逢盛事，宗孙也五十八。一门富贵荣华，盈床牙笏，何待拈来说。且上祝龟龄鹤算，从此千千百百。笑道儿时，风流丹篆，写向龙驹额。更将彩笔，十字头上添一丿。
念奴娇::刘清夫::乱山深处，见寒梅一朵，皎然如雪。的妍姿羞半吐，斜映小窗幽绝。玉染香腮，酥凝冷艳、容态天然别。故人虽远，对花谁肯轻折。疑是姑射神仙，幔亭宴罢，迤逦停瑶节。爱此溪山供秀润，饱玩洞天风月。万石丛中，百花头上，谁与争高洁。粗桃俗李，不须连夜催发。
沁园春::刘清夫::浅碧芙蓉，素艳亭亭，前身阿娇。记湘滨露冷，酥容倍洁，华清水滑，酒晕全消。瑶剪丰肥，云翻碎萼，白羽鲜明时自摇。风流处，是古香幽韵，时度仙飙。琼枝璧月清标。对千朵婵娟倾翠瓢。况水晶台榭，低迷净绿，冰霜词调，隐约轻桡。细认金房，锺奇孕秀，已觉青衿横素腰。西风晚，看花开十丈，玉井非遥。
金菊对芙蓉::刘清夫::浅拂春山，慢横秋水，玉纤闲理丝桐。按清冷繁露，淡伫悲风。素弦瑶轸调新韵，颤翠翘、金簇芙蓉。叠蠲重锁，轻挑慢摘，特地情浓。泛商刻羽无穷。似和鸣鸾凤，律应雌雄。问高山流水，此意谁同。
水调歌头::刘清夫::残腊卷愁去，春至莫闲愁。荣枯会有成说，无处著机谋。身世石中敲火，富贵草头垂露，何用苦贪求。三尺布衣剑，千载赤松游。忆亲朋，方角，总白头。羊肠世路，莫莫且休休。选甚范侯高爵，遮莫陶公钜产，争似五湖舟。万事付蜗角，止坎谩乘流。
玉楼春::刘清夫::柳梢绿小眉如印。乍暖还寒犹未定。惜花长是为花愁，酒却嫌添酒病。蝇头蜗角都休竞。
贺新郎::祝穆::此木生林野。自唐家、丝纶置阁，托根其下。长伴词臣挥帝制，因号紫微堪诧。常缥缈、紫微仙驾。料想紫微垣降种。紫微郎、况是名同者。兼二美，作佳话。一株乃肯临茅舍。肌肤薄、长身挺立，扶疏潇洒。定怯麻姑爬痒爪，只许素商陶冶。擎绛雪、柔枝低亚。我忆香山东坡老，只小诗、便为增声价。後当有，继风雅。
沁园春::祝穆::自有东阳，锦水城山，几千百年。记往时仅说，拥麾刻郡，而今创见，持橐甘泉。地脉方兴，天荒欲破，还为盐梅生钜贤。清和候，正风薰日永，作地行仙。题舆小驻樵川。常只恐祖生先著鞭。算谁从井落，重新疆理，谁从襄岘，一洗腥膻。幕府归来，未应袖手，行有诏书来九天。勋名就，使吾乡夸诧，盛事流传。
念奴娇::周文谟::棋声特地，把十年心事，恍然惊觉。杨柳楼头歌舞地，长记一枝纤弱。破镜重圆，玉环犹在，鹦鹉言如昨。秦筝别後，知他几换弦索。谁念顾曲周郎，樽前重见，千种愁难著。犹胜玄都人去後，空怨残红零落。绿叶成阴，桃花结子，枉恨东风恶。盈盈泪眼，见人欲下还阁。
八声甘州::李好古1::壮东南、飞观切云高，峻堞缭波长。望蔽空楼橹，重关警柝，跨水飞梁。百万貔貅夜筑，形胜隐金汤。坐落诸蕃胆，扁榜安江。游子凭阑凄断，百年故国，飞鸟斜阳。恨当时肉食，一掷赌封疆。
八声甘州::李好古1::古扬州、壮丽压长淮，形胜绝东南。问竹西歌吹，蜀冈何许，杨柳。行乐谁家年少，两两更三三。知我江南客，走马来看。过却长亭烟树，云山点点，烟浪漫漫。料桐花飞尽，夜合绕阑干。
江城子::李好古1::从来难翦是离愁。这些愁。几时休。才趁风樯，千里到扬州。见说苍茫云海外，天杳杳，水愁愁。男儿三十敞貂裘。强追游。梦魂羞。
江城子::李好古1::平沙浅草接天长。路茫茫。几兴亡。昨夜波声，洗岸骨如霜。千古英雄成底事，徒感慨，谩悲凉。少年有意伏中行。馘名王。扫沙场。
水调歌头::李好古1::历历江南树，半在水云间。不须回首，且来著眼向淮山。过尽金山晕碧，望断焦山空翠，杨柳绕江边。此意无人会，独自久凭阑。夜吹箫，朝问法，记坡仙。只今何许，当时三峡倒词源。水调翻成新唱，高压风流前辈，使我百忧宽。有酒更如海，容我醉时眠。
酹江月・念奴娇::李好古1::西风横荡，渐霜馀黄落，空山乔木。照水依然冰雪在，耿耿梅花幽独。抖擞征尘，扶携短策，步绕沧浪曲。怅然心事，浮生翻覆陵谷。试向商乐亭前，冷风台上，把酒招黄鹄。四十男儿当富贵，谁念漂零南北。
酹江月・念奴娇::李好古1::平生英气，叹年来、都付山林泉石。不作云霄轩冕梦，只拟纶竿蓑笠。见说湖阴，飞飞鸥鹭，半是君曾识。梅花时节，试来相与寻觅。休谩汨没尘埃，浮生能几，镜里催华发。趁取尊前强健在，莫负花前倾碧。
贺新郎::李好古1::人物风流远。忆当年、江东跌宕，知音南阮。惯倚胡床闲寄傲，妥腹难凭琴桉。妙制拥、银蟾光满。千古不传谁好事，忽茂陵、金碗人间见。轻擘动，思无限。长安钗鬓春横乱。仿规模、红条带拨，媚深情浅。安识高山流水趣，儿女空传恩怨。使得似、支郎萧散。听到三闾沈绝处，惨悲风、摇落寒江岸。不肠断，也肠断。
清平乐::李好古1::清淮北去。千里扬州路。过却瓜州杨柳树。烟水重重无数。柁楼才转前湾。云山万点江南。点点尽堪肠断，行人休望长安。
清平乐::李好古1::瓜州渡口。恰恰城如斗。乱絮飞钱迎马首。也学玉关榆柳。面前直控金山。极知形胜东南。更愿诸公著意，休教忘了中原。
浣溪沙::李好古1::为怯云挟暑飞。嫩凉故故著征衣。江风吹雨过楼西。未必男儿生不遇，时来咳唾是珠玑。功名终岂壮心违。
菩萨蛮::李好古1::东园映叶梅如豆。西园扑地花铺绣。春水晓来深。日华娇漾金。带烟穿径竹。步入飞虹曲。何处早莺啼。曲桥西复西。
菩萨蛮::李好古1::东风一夜都吹损。昼长春佳人困。满地委香钿。人情谁肯怜。诗人犹爱惜。故故频收拾。云彩缕丝丝。娇娆忆旧时。
菩萨蛮::李好古1::纳红销翠春风里。精神一撮金莲底。不是睡杨妃。绿珠娇小儿。一般娇绝处。半带疏疏雨。不解吐繁香。却教人断肠。
酹江月・念奴娇::阮秀实::汉庭用老，想君王、也忆潜郎白首。底事煌煌金玉节，奔走天涯许久。江右风流，湖南清绝，要借诗翁手。明年七十，人间此事希有。固是守约堂间，鲂斋亭下，要种归来柳。只恐夜深思贾傅，便有锋车迎候。
昼锦堂::刘子寰::思纵步，时自驻篮舆，策杖荒郊。为有柔荑可坐，野菜时挑。
解语花::刘子寰::龙沙殿腊，兔苑留寒，花照冰壶夜。乱山平野。装珠树满眼，买春无价。墙头苑下。浑不见、桃夭杏冶。疑趁风、庾岭寒梅，触处都飘谢。吹面峭寒未怕。览瑶池万里，飞观高榭。霓旌鹤驾。歌黄竹、胜跃踏青骄马。峰峦似画。但点缀、片时相借。惊望中、玉宇琼楼，残溜空鸳瓦。
玉漏迟::刘子寰::翠草侵园径。阴阴夏木，鸣鸠相应。纵目江天，窈窈雨昏烟暝。屋角黄梅乍熟，听落颗、时敲金井。深院静。闲阶自长，花砖苔晕。楼居簟枕清凉，尽永日阑干，与谁同凭。旧社鸥盟，零落断无音信。辽鹤追思旧事，向华表、空吟遗恨。萦念损。休怪暮年多病。
玉漏迟::刘子寰::暮天初过。雨凄清，顿觉今年秋早。夜景虚明，仿佛露华清晓。蕙草繁花竞吐，向暗里、幽香缥缈。
醉蓬莱::刘子寰::访莺花陈迹，姚魏遗风，绿阴成幄。尚有馀香，付宝阶红药。淮海维阳，物华天产，未觉输京洛。时世新妆，施朱傅粉，依然相若。束素腰纤，捻红唇小，鄣袖娇看，倚阑柔弱。玉佩琼琚，劝王孙行乐。
阮郎归::刘子寰::长条袅袅串红绡。无风时自摇。十分妖艳更苗条。春情态娇。风影舞，露痕潮。买来和蝶饶。故园愁绝楚宫腰。相逢恨怎销。
好事近::刘子寰::秋色到东篱，一种露红先占。应念金英冷淡，摘胭脂浓染。依稀十月小桃花，霜蕊破霞脸。何事渊明风致，却十分妖艳。
齐天乐::刘子寰::雅歌堂下新堤路。柳外行人相语。碧藕开花，金桃结子，三见使君初度。楼台北渚。似画出西湖，水云深处。彩双飞，水亭开宴近重午。溪蒲堪荐绿醑。幔亭何惜，为曾孙留住。碧水吟哦，沧洲梦想，未放舟横野渡。维申及甫。正夹辅中兴，擎天作柱。愿祝嵩高，岁添长命缕。
花发沁园春::刘子寰::换谱伊凉，选歌燕赵，一番乐事重起。花新笑靥，柳软纤腰，济楚众芳围里。年年佳会。长是傍、清明天气。正魏紫衣染天香，蜀妆红破春睡。一簇猩罗凤翠。遍东园西城，点检芳事。铃斋吏散，昼馆人稀，几阕管弦清脆。人生适意。
玉楼春::刘子寰::今来古往吴京道。岁岁荣枯原上草。行人几度到江滨，不觉身随风树老。蒲花易晚芦花早。
沁园春::刘子寰::云壑泉泓，小者如杯，大者如罂。更石筵平莹，宽容数客，淙流回激，环绕飞觥。三涧交流，两崖悬瀑，捣雪飞霜落翠屏。经行处，有丹荑碧草，古木苍藤。徘徊却倚山楹。笑山水娱人若有情。见傍回侧转，峰峦叠叠，欲穷还有，岩谷层层。仰视云间，茅茨鸡犬，疑是仙家来避秦。青林表，望烟霞缥缈，隐隐鸾笙。
贺新郎::刘子寰::柱杖凌高绝。望千山隐隐，波澜动摇天末。下有白云平远壑，涌起潮头喷雪。浸绝岛、孤峰出没。赤县神州何处是，但风烟、杳杳迷空阔。呼不见，古人物。碧松枝下青瑶石。举头看、长空湛湛，淡琉璃色。上界屋辰多官府，夸父忙鞭日月。任兔走、乌飞超忽。宇宙茫茫如许大，百年间、何用争优劣。身世事，一毛发。
满江红::刘子寰::云壑飞泉，蒲根下、悬流陆续。堪爱处、石池湛湛，一方寒玉。暑际直当磐石坐，渴来自引悬瓢掬。听泠泠、清响泻琮，胜丝竹。寒照胆，消炎燠。清彻骨，无尘俗。笑幽人忻玩，滞留空谷。静坐时看松鼠饮，醉眠不碍山禽浴。唤仙人、伴我酌琼瑶，餐秋菊。
霜天晓角::刘子寰::横阴漠漠。似觉罗衣薄。正是海棠时候，纱窗外、东风恶。惜春春寂寞。
洞仙歌::刘子寰::风餍雨足，也解为花地。收拾浮云放新霁。爱调亭小翠，点滴猩红，新妆了，妃子朝来睡起。遥知春有主，整顿欢娱，兴在新亭锦围底。便选歌燕赵，授简邹枚，须记作他日，城山盛事。笑东君不用管杨花，任飞去天涯，在东风里。
醉蓬莱::刘子寰::正霜浮菊浅，露染枫深，九秋佳景。梅报南枝，一点和羹信。峻岳生申，太山瞻鲁，瑞启千年运。飞帛奎文，仪皇韶祉，明良相庆。岁值丰登，道方开泰，塞骑尘收，海鲸波静。几斗璇枢，仰三阶平正。
醉蓬莱::刘子寰::正花深绣阁，带拂流酥，暖帘初试。窈窕笙歌，拥新鲜珠翠。艳菊留金，早梅催粉，趁得瑶池会。画馆凝香，仙家正住，芙蓉城里。裼寝开祥，玉枝祝寿，列院欢娱，满堂佳瑞。福寿双星，现碧霄云际。
霜天晓角::刘子寰::满前儿女。今日都欢聚。今也阿弥八十，儿也五十五。瓷瓯并瓦注。
沁园春::刘子寰::长寿真人，玉佩琼裾，霞衣月裳。趁桃迎初度，千年方熟，蒲经端午，三日留春。兰杜绥旌，芙蓉搴盖，飞下清源云水乡。烟雾，引天机组织，官样文章。丁年璧水横翔。馀剩馥残膏沾四方。仰平生声望，九霄星斗，方来事业，万里风樯。经世规模，出尘丰骨，须合盛之白玉堂。轩腾去，看雍容槐棘，福艾耆庞。
谒金门::姚镛::吟院静。迟日自行花影。熏透水沈云满鼎。晚妆窥露井。飞絮游丝无定。误了莺莺相等。欲唤海棠教睡醒。奈何春不肯。
霓裳中序第一::尹焕::青颦粲素靥。海国仙人偏耐热。餐尽香风露屑。便万里凌空，肯凭莲叶。盈盈步月。悄似怜、轻去瑶阙。人何在，忆渠痴小，点点爱轻撅。愁绝。旧游轻别。忍重看、锁香金箧。凄凉清夜簟席。杳杳诗魂，真化风蝶。冷香清到骨。
眼儿媚::尹焕::垂杨袅袅蘸清漪。明绿染春丝。市桥系马，旗亭沽酒，无限相思。云梳雨洗风前舞，一好百般宜。不知为甚，落花时节，都是颦眉。
唐多令::尹焕::苹末转清商。溪声供夕凉。缓传杯、催唤红妆。慢绾乌云新浴罢，裙拂地、水沈香。歌短旧情长。重来惊鬓霜。
沁园春::夏元鼎::大道无名，金丹有验，工夫片时。似婴儿娇俊，不离门户，盈盈姹女，缓步深帏。二八当年，黄婆匹配，隔碍潜通势似危。须臾见，见灵明宝藏，一点星飞。其时。似执躬圭。深保护阴阳造化儿。转南辰北斗，回风混合，雷轰雨骤，只许天知。梦幻浮生，天长地久，云路著鞭休要迟。金不坏，合朋合德，三教同归。
沁园春::夏元鼎::太极才分，鸿凿破，云收雾开。见曦魂蟾魄，升沈昼夜，光含万象，机应丹台。火里栽莲，水中捉月，两个人人暗去来。鹊桥畔，任传神送气，巽户轰雷。微哉。火候休猜。无师授徒劳颜闵材。问从头下手，收因结果，争魂夺命，何处胚胎。小法旁门，幸勤一世，谩道修真不惹埃。争如我，水晶宫里，独步琼阶。
沁园春::夏元鼎::天下江山，无如甘露，多景楼前。有谪仙公子，依山傍水，结茅筑圃，花竹森然。四季风光，一生乐事，真个壶中别有天。亭台巧，一琴一鹤，泥絮心田。不须块坐参禅。也不要区区学挂冠。但对境无心，山林钟鼎，流行坎止，闹里偷闲。向上玄关，南辰北斗，昼夜璇玑炼火还。分明见，本来面目，不是游魂。
水调歌头::夏元鼎::采取铅须密，诚意辨妍媸。休教错认，夺来鼎内及其时。二物分明真伪，一得还君永得，此事契天机。记取元阳动，妙用在虚危。法寅申，行子午，总皆非。自然时节，梦里也教知。不属精津气血，不是肺肝心肾，真土亦非脾。言下泄多矣，凡辈奈无知。
水调歌头::夏元鼎::要识刀圭诀，一味水银铅。驴名马字，九三四八万千般。愚底转生分别，划地唤爷作父，荆棘满心田。去道日以远，至老昧蹄筌。譬如人，归故国，上轻帆。顺风得路，夜里也行船。岂问经州过县，管取投明须到，舟子自能牵。悟道亦如此，半句不相干。
水调歌头::夏元鼎::耳目身之宝，固塞勿飞扬。存无守有，中间无念以为常。把定玄关一窍，视听尽收归里，坎兑互堤防。寤寐神依抱，形气两相忘。圆陀陀，光烁烁，貌堂堂。分明真我，罔象里全彰。此即非空非色，自是本来面目，阴鼎炼元阳。出世真如佛，馀二莫思量。
水调歌头::夏元鼎::真一北方气，玄武产先天。自然感合，蛇儿却把黑龟缠。便是蟾乌遇朔，亲见虎龙吞啖，顷刻过。赤黑达表里，炼就水银铅。有中无，无中有，两玄玄。生身来处，逆顺圣凡分。下士闻之大笑，不笑不足为道，难为俗人论。士塞命门了，去住管由君。
水调歌头::夏元鼎::律应黄锺候，天地尚胚浑。腾腾一气，家园平地一枝春。下手依时急采，莫放中宫芽溢，害里却生恩。火候精勤处，加减武和文。定浮沈，明主客，别疏亲。真铅留汞，造化合乾坤。此是身中灵宝，谁信龙从火出，二八共成斤。些子希夷法，只在弄精魂。
水调歌头::夏元鼎::擒得铅归舍，进火莫教迟。抽添沐浴，临炉一意且防危。只为婴儿未壮，全藉黄婆养育，丁老共扶持。火力频加减，外药亦如之。汞生芽，铅作祖，土刀圭。火生於木，炎盛汞还飞。要得水银真死，须待阴浮阳伏，杂类降灰池。用铅终不用，古语岂吾欺。
水调歌头::夏元鼎::要蹑天仙步，金丹是法身。不知谓气，须还识後自然真。大道从花孕子，点出个中阴魄，乌兔合阳魂。北斗随罡转，天地正氤氲。采依时，炼依法，莫辞勤。立跻圣域，从此脱沈沦。夜气正当过半，龙虎自然蛰动，势欲撼乾坤。片饷工夫耳，庄算八千春。
水调歌头::夏元鼎::神气精三药，举世没人知。气随精化，镇常神逐气无归。心地不明天巧，业识更缠地网，背却上天梯。今古多豪杰，生死醉如泥。树头珠，潭底日，显金机。两般识破，性命更何疑。活捉金精入木，炼就当初真一，方表丈夫儿。信取玄中趣，端的世间稀。
水调歌头::夏元鼎::闻道不嫌晚，悟了莫悠悠。遇时不炼，今生乌兔恐难留。些子乾坤简易，不问在朝居市，达者尽堪修。火候无斤两，大药本非遥。守旁门，囚冷屋，望升超。迷迷相授，生死不相饶。未识先天一气，孰辨五行生克，不向眼前求。试道工夫易，福薄又难消。
水调歌头::夏元鼎::我有一竿竹，偏会取根源。从来汲水桔槔，直挈上西天。不许常人著手，管定竿头先折，提桶落寒泉。拨得机关转，北斗向南看。仗回风，乘偃月，勿波澜。麻姑此日，西北见张骞。选佛妙高峰顶，饮罢醍醐似醉，独坐玩婵娟。水湛月明处，太极更无前。
西江月::夏元鼎::四十修真学道，金鱼要换金丹。龟龄鹤算不知年。行满身冲霄汉。此事希夷玄奥，功参造化难言。眼前有药耀山川。好把元阳修炼。
西江月::夏元鼎::面目本来是道，阴阳造化成丹。骑牛寻犊不知原。真是三家村汉。古圣立言设象，後人得象忘言。且如乾画必三川。舍此如何烹炼。
西江月::夏元鼎::太一画前是道，全凭龙虎成丹。九还七返保长年。好个逍遥闲汉。日诣金门玉殿，青衣引赞无言。回风混合万神安。功向虚无中炼。
西江月::夏元鼎::举世沈迷大道，傍门小法求丹。咽津纳气等成仙。真个无知痴汉。何异雄鸡抱卵，梦同哑子交言。阴阳非类隔天渊。总是盲修瞎炼。
西江月::夏元鼎::不死谷神妙道，杳冥中有还丹。坤牛乾马运无边。却是修行真汉。脱去名缰利锁，金童玉女传言。工夫片饷彻玄关。水火从教法炼。
西江月::夏元鼎::大隐居尘奉道，衰颜能返朱丹。要须有主种三田。方免驱驰淮汉。天下江山第一，景胜何言。希夷妙处集真仙。默默重帘修炼。
西江月::夏元鼎::万里担簦访道，要知一点灵丹。日乌月兔在朝元。岂在迢迢云汉。罔象求珠易得，离明契后难言。五金八石是虚传。争似阳修阴炼。
西江月::夏元鼎::达磨西来说道，十年面壁安丹。争知水火不交煎。因果谩成罗汉。仰箭射空力尽，依然坠地何言。虚空拶破强参禅。肯把金丹烧炼。
西江月::夏元鼎::几载鸡窗求道，费他兔楮铅丹。经书子史尽蹄筌。鹿走徒嗟秦汉。百代兴亡瞬息，徒留纸上陈言。谁知太始道常存。乌兔仙家修炼。
西江月::夏元鼎::行处青牛引道，飞来鹤顶呈丹。谈玄玉局在西川。此日方当龙汉。千载寂寥吾道，可怜平叔多言。画蛇添足悟真篇。付与谁人修炼。
水调歌头::夏元鼎::三三乾妙画，佑圣诞弥尘。北方壬癸，水生於坎产元精。一数先天有象，元始化生相应，灵气属阳神。寿永齐天地，万物尽回春。说龟蛇，名黑杀，蕴深仁。阴中阳长，要知害里却生恩。此意宜参造化，正是金丹大道，不在咽精津。富贵公方逼，肯问出人伦。
水调歌头::夏元鼎::人身藏宇宙，乌兔走西东。昼舒夜卷，不拘春夏与秋冬。存想非心非肾，吐纳非精非气，子午谩行功。一点真灵宝，混合自回风。感婴儿，交姹女，爱丁公。黄婆匹配，一时辰内上仙宫。恍惚无中有象，阳火阴符密契，大道属鸿。火候能调理，天地与无穷。
西江月::夏元鼎::甘露醴泉天降，琼浆玉液仙方。一壶馥郁喷天香。麴人间怎酿。要使周天火候，不应错认风光。浮沈清浊自斟量。日醉蓬莱方丈。
西江月::夏元鼎::万汇阳春吐秀，争如雀舌含英。先天一气社前升。啖出峰顶。要得丁公煅炼，飞成宝屑窗尘。蜜脾神用脱金形。送与仙翁体认。
贺新郎::夏元鼎::天上神仙路。问谁能、超凡入圣，平虚交付。三岛十洲无限景，稳驾鸾舆鹤驭。更驯伏、木龙金虎。造化小儿真剧戏，炼阳精、要戴乾为父。须定力，似愚鲁。三旬一遇交乌兔。便丹成、天长地久，桑田变否。四象五行攒簇处，全藉黄婆真土。无私授、人多胡做。堪叹红尘声利客，向花朝月夕寻妆妇。应不解，乘槎去。
满江红::夏元鼎::人世何为，江湖上、渔蓑堪老。鸣榔处，汪汪万顷，清波无垢。乃一声虚谷应，夷犹短棹关心否。向晚来、垂钓傍寒汀，牵星斗。砂碛畔，蒹葭茂。烟波际，盟鸥友。喜清风明月，多情相守。紫绶金章朝路险，青蓑箬笠沧溟浩。舍浮云、富贵乐天真，酾江酒。
满庭芳::夏元鼎::久视长生，登仙大道，思量无甚神通。正心诚意，儒释道俱同。虽是无为清净，依然要、八面玲珑。朝朝见，日乌月兔，造化运西东。黄婆能匹配，天机玄妙，朔会相逢。正三旬一遇，消息无穷。不待存心想肾，非关是、打坐谈空。君知否，灵明宝藏，收在水晶宫。
西河::王野::天下事。问天怎忍如此。陵图谁把献君王，结愁未已。少豪气概总成尘，空馀白骨黄苇。千古恨，吾老矣。东游曾吊淮水。绣春台上一回登，一回泪。醉归抚剑倚西风，江涛犹壮人意。只今袖手野色里。望长淮、犹二千里。纵有英心谁寄。
六州歌头::王野::龙蟠虎踞，今古帝王州。水如淮，山似洛，凤来游。五云浮。宇宙无终极，千载恨，六朝事，同一梦休。更莫问闲愁。风景悠悠。得似青溪曲，著我扁舟。对残烟衰草，满目是清秋。白鹭汀洲。夕阳收。黄旗紫盖，中兴运，锺王气，护金瓯。驻游跸，开行殿，夹朱楼。送华。万里长江险，集鸿雁，列貔貅。扫关河，清海岱，志应酬。机会何常，鹤唳风声处，天意人谋。
沁园春::王野::月地云阶，碧山丹水，春满北园。正慈闱初度，酡颜绿发，黄堂称寿，画戟朱幡。戏彩斓斑，安舆游衍，未数当时莱与潘。今朝好，把一家和气，散在千门。潜藩。误玷君恩。人尚说、淳熙前状元。幸物情如旧，亲年未老，且开玉帐，共祝金樽。罗绮飘香，管弦度曲，晚岁欢娱谁与论。亭峰宴，似仙家大姥，尽见曾孙。
水调歌头::哀长吉::紫陌风光好，绣阁绮罗香。相将人月圆夜，早庆贺新郎。先自少年心意，为惜人娇态，久俟愿成双。此夕于飞乐，共学燕归梁。索酒子，迎仙客，醉红妆。诉衷情处，些儿好语意难忘。但愿千秋岁里，结取万年欢会，恩爱应天长。行喜长春宅，兰玉满庭芳。
齐天乐::哀长吉::青鸾海上传芳信。蓝田路入仙境。万卷书传，六奇计运，冰玉炯然清润。帷褰凤锦。□镜启鸾台，烟横鸳枕。一笑相迎，一双两好恰厮称。风流人在仙隐。更一县、陶柳春近。梦想金桃，宴分玉果，指日送尝汤饼。榆接畛。管此去亲盟，镇长交聘。自古朱陈，一村惟两姓。
朝中措::哀长吉::自从佳偶共黄姑。几见设门弧。方喜阶庭联玉，又闻老蚌生珠。
西江月::哀长吉::百和香凝宝络，长生酒满金尊。葱葱佳气霭庭萱。同把椿龄祝愿。玉树已生谢砌，孙枝复长于门。伫看百子共千孙。此去公侯衮衮。
瑞鹤仙::哀长吉::天基佳节後。又诗咏嵩生，贤歌天佑。千龄运非偶。庆一堂风虎，云龙感召，相门华胄。盛少屈、一钱太守。听吏歌、一迳棠阴，民颂两岐麦秀。知否。海峰天柱，道骨仙风，总天所授。席虚机右。金瓯下，署名久。伫泥封飞下，沙堤归去，指日家声复旧。年年献、金鉴千秋，玉卮万寿。
瑞鹤仙::哀长吉::小春天未雪。见两蕊三花，放梅时节。昴宿孕人杰。对梅花雪片，平分风月。冰清玉洁。天赋与、仙风道骨。更等闲、来访刘仙，觅取秘传真诀。闻说。辉联台宿，瑞应文昌，世承阀阅。相门事业。有祖父、旧风烈。管泥封飞下，沙堤归来，光复青毡旧物。庆家传、八叶联芳，又添一叶。
沁园春::黄师参::谷口高人，偶溯明河，近尺五天。见紫霄宫阙，空中突兀，玉皇姬侍，云里蹁跹。滴露研朱，披肝作纸，细写灵均孤愤篇。排云叫，奈大钧不管，沙界三千。语高天上惊传。早斥去人间伴谪仙。念赤城丹籍，香名空在，蓬莱弱水，欲到无缘。还倚枯槎，飘然归去，回首清都若个边。家山好，有一湾风月，小小渔船。
祝英台近::李义山::夏初临，春正满，花事在红药。一阵光风，香雾喷珠箔。画堂旧日张家，梦中玉燕，早拂晓、飞来帘幕。酒深酌。曾记走马长安，功名戏樊郭。螺浦如杯，豪气怎生著。直须用了圮编，封侯万户，却归共、赤松翁约。
风瀑竹::牟子才::阁住杏花雨。便新晴、等闲勾引，香车成雾。璧月光中箫凤远，袅袅馀音如缕。诮一似、群仙府。天意乍随人意好，渐星桥、度汉珠还浦。又何啻、列千炬。晚来乍觉阴盘固。笑人间、玉瓶瑶瑟，锦茵雕俎。无限升平宣政曲，回首中原何处。慨鸣镝、已无宫武。
水调歌头::戴翼::嵩岳周王佐，昴宿汉宗臣。从来间世英杰，出则致升平。况我皇华直指，元是福星出现，来此活生灵。五百岁初度，十一郡欢忻。挽西江，苏涸辙，洗尘埃。笑谈顷刻间宜，宇宙变为春。泽满赣川无限，福与崆峒齐耸，颂咏几多人。潋滟一卮寿，愿早秉洪钧。
水调歌头::戴翼::渤海卖刀剑，河汉洗戎兵。千金六月一雨，万陇稼云横。时节可人如许，天意开祥有在，申月岳生申。五百岁初度，千万户欢声。栋梁材，霖雨手，庙堂身。日边褒玺已到，岂久试鱼城。快上承明步武，展尽玉堂事业，再使旧毡青。公寿更天远，鼻祖等长生。
水调歌头::徐经孙::客问矩山老，何事得优游。追数平生出处，为客赋歌头。三十五时侥幸，四十三年仕宦，七十□归休。顶踵皆君赐，天地德难酬。书数册，棋两局，酒三瓯。此是日中受用，谁劣又谁优。寒则拥炉曝背，暖则寻花问柳，乘兴狎沙鸥。知足又知止，客亦许之不。
百字令・念奴娇::徐经孙::八旬加二，荷君天垂，扶持老拙。目送新来檐外燕，手拣好花轻折。比似去年，十分强健，日看朱诗说。篇三百五，岁前尽有披阅。天教两子供官，一男留养，左右相娱悦。五见孙枝三弄授，童冠参差袍笏。
哨遍::徐经孙::江山风月，耳目声色。取之无禁，用之不竭。造物之无尽藏，月白风清，有客有酒。踞虎登龙，放舟中流。听其所止而休焉。归去来兮，昨非今是。旧菊都荒，新松老矣。吾年今已如此。归去来兮，忘我忘世。
乳燕飞・贺新郎::徐经孙::一雨炎□洗。似天知、溪山佳处，玳筵珠履。六十年前今朝庆，门左桑弧蓬矢。也似恁、郁葱佳气。绿鬓童颜春未老，问寿星、模样君真是。新甲子，从头起。应门有子能承志。总人间、皱眉底事，不关君耳。看不日孙枝毓秀，衮衮教人满意。更又报、门阑多喜。
鹧鸪天::徐经孙::安分随缘事事宜。平生快活过年时。长歌赤壁动坡赋，又咏归来元亮词。开八帙，望期颐。人生如此古犹稀。香飘金粟如来供，岁岁今朝荐酒卮。
八声甘州::冯去非::买扁舟、载月过长桥，回首梦耶非。问往日三高，清风万古，继者伊谁。惟有茶烟轻扬，零露湿莼丝。西子知何处，鸿怨蛩悲。遥想家山好在，正倚天青壁，石瘦云肥。甚抛奇秀，猿鹤互猜疑。
点绛唇::冯去非::秋满孤篷，翠蒲红蓼留人住。一帘香缕。边影惊鸿度。小据胡床，旧事新情绪。凭谁诉。蜡灯犀尘。拟共西风语。
喜迁莺::冯去非::凉生遥渚。正绿芰擎霜，黄花招雨。雁外渔村，蛩边蟹舍，绛叶满秋来路。世事不离双鬓，远梦偏欺孤旅。送望眼，但凭舷微笑，书空无语。慵觑。清镜里，十载征尘，长把朱颜污。借箸青油，挥毫紫塞，旧事不堪重举。间阔故山猿鹤，冷落同盟鸥鹭。倦游也，便樯云柁月，浩歌归去。
酹江月・念奴娇::熊大经::人生八十，自儿时祝愿，这般年数。滴露研朱轻点笔，个个眉心丹字。萱草丛边，梅花香里，真有人如此。红颜青鬓，儿时依旧相似。堪笑生子愚痴，投身枳棘，欲了官中事。万叠关山遥望眼，遐瞬白云飞处。
喜迁莺::张□□::英声初发。记舍选齐驱，祖鞭先著。风月平分，尊谈旧，各已苍颜白发。屈指待拚一醉，祝生申嵩岳。怎知道，为清湘□润，暂移贤杰。休说。予心渴，里巷争先，拟持杯阶闼。毕竟人间，赏心乐事，种种尽归缘法。拈取瑞香一瓣，向湘山名刹。无量寿，和一身见在，两尊菩萨。
失调名::赵某::□□□□皆乃，□□流垂□，断崖依旧横碧。□□独有千古文章，铿炳耀，不与名□。□□□□□□，□□□□，□尽□□远□。
壶中天・念奴娇::翁定::昔时彭祖，闻道有、八百穹崇遐寿。屈指我公今几许，历岁才方七九。七百修龄，更三十七，犹是公之有。此逢诞节，盍须来献尊酒。好是子舍孙枝，居官领荐，迭复青毡旧。陶令解龟何太早，去作幔亭仙友。
菩萨蛮::留元崇::江头日落孤帆起。归心拍拍东流水。山远不知名。为谁迢递青。危桥来处路。尚带潇湘雨。楚尾与吴头。一生离别愁。
酹江月・念奴娇::沈刚孙::我来访古。把尘襟、都付一声鸣橹。笑把瑶觞波浩荡，却忆长鲸吞吐。坐挹高风，骨清毛冷，不作嚣尘语。客星何在，谩留遗像江渚。试问泽畔羊裘，当时何事，笑禹宫武。金印貂禅谁不爱，只为汉颜巢许。
念奴娇::王澜::凭高远望，见家乡、只在白云深处。镇日思归归未得，孤负殷勤杜宇。故国伤心，新亭泪眼，更洒潇潇雨。长江万里，难将此恨流去。遥想江口依然，鸟啼花谢，今日谁为主。燕子归来，雕梁何处，底事呢喃语。最苦金沙，十万户尽，作血流漂杵。横空剑气，要当一洗残虏。
满江红::吴潜::红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。
满江红::吴潜::露驿星程，又还控、西风征辔。原自有、孔璋书檄，元龙豪气。蜀道尚惊鼙鼓後，神州正在干戈里。佐元戎，一柱稳擎天，襄之水。功名事，山林计。人易老，时难值。看新丝一发，甚吾衰矣。转首从游十五载，关心契阔三千里。便秋空、边雁落江南，书来未。
满江红::吴潜::十二年前，曾上到、绣春台顶。双脚健、不烦筇杖，透岩穿岭。老去渐消狂气习，重来依旧佳风景。想牧之、千载尚神游，空山冷。山之下，江流水。江之外，淮山暝。望中原何处，虎狼犹梗。句蠡规模非浅近，石苻事业真俄顷。问古今、宇宙竟如何，无人省。
满江红::吴潜::万里西风，吹我上、滕王高阁。正槛外、楚山云涨，楚江涛作。何处征帆木末去，有时野鸟沙边落。近帘钩、暮雨掩空来，今犹昨。秋渐紧，添离索。天正远，伤飘泊。叹十年心事，休休莫莫。岁月无多人易老，乾坤虽大愁难著。向黄昏、断送客魂消，城头角。
满江红::吴潜::柳带榆钱，又还过、清明寒食。天一笑、满园罗绮，满城箫笛。花树得晴红欲染，远山过雨青如滴。问江南、池馆有谁来，江南客。乌衣巷，今犹昔。乌衣事，今难觅。但年年燕子，晚烟斜日。抖擞一春尘土债，悲凉万古英雄迹。且芳尊、随分趁芳时，休虚掷。
满江红::吴潜::拟卜三椽，问何处、水回山曲。朝暮景、清风当户，白云藏屋。更得四时瓶贮酒，未输一品腰围玉。待千章、手种未成阴，周遮绿。且休，陶令菊。也休羡，子猷竹。算百年一梦，谁荣谁辱。唤客烹茶闲话了，呼童取枕佳眠足。但晨香、一炷愿天公，时丰熟。
满江红::吴潜::岳后湘灵，曾孕个、擎天人物。临古岘、纶巾羽扇，笑驱胡羯。护塞十年高叔子，出师一表侪诸葛。有孤忠、分付与佳儿，真衣钵。刘家骥，驰空阔。薛家凤，飞横绝。比君家兄弟，可能豪杰。草木声名如电扫，毡裘心胆闻风折。待安排、江汉一篇诗，归来说。
满江红::吴潜::细阅浮生，为甚底、区区碌碌。算只是、信缘随分，早寻归宿。造物小儿簸弄，翻云覆雨难擐触。谩一堆、岁月鬓边来，跳丸速。田二顷，非无粟。官四品，非无禄。更不知足後，待何时足。恰好园池原自有，近来新创三椽屋。且饥时、吃饭困时眠，平为福。
满江红::吴潜::举世悠悠，何妨任、流行坎止。算是处、鲜鱼羹饭，吃来都美。暇日扁舟清上，倦时一枕薰风里。试回头、堆案省文书，徒劳尔。南浦路，东溪水。离索恨，飘零意。况星星鬓影，近来如此。万事尽由天倒断，三才自有人撑抵。但多吟、康节醉中诗，频相寄。
满江红::吴潜::岁岁登高，算难得、今年美景。尽敛却、雨霾风障，雾沈云暝。远岫四呈青欲滴，长空一抹明於镜。更天教、老子放眉头，边烽静。数本菊，香能劲。数朵桂，香尤胜。向尊前一笑，几多清兴。安得便如彭泽去，不妨且作山翁酩。尽古今、成败共兴亡，都休省。
满江红::吴潜::日薄寒空，正泽国、一汀霜叶。过万里、西风塞雁，数声哀咽。耿耿有怀天可讯，悠悠此恨谁能说。倚阑干、老泪落关山，平芜隔。提短剑，腰长铗。昔壮志，今华发。有江湖征棹，水云深阔。要斩鼯埋九地，可怜乌兔驰双辙。羡渠侬、健笔扫磨崖，文章别。
满江红::吴潜::乍雨还晴，正轻暖轻寒帘幕。时怅望、故人烟水，鹭翻鸥落。老去可堪离恨结，新来转觉吟情薄。况等闲、客里送年华，成挥霍。天一顾，西南角。人万里，风埃阔。笑长卿归蜀，锦衣徒著。不是等闲螳臂怒，也休刚道鸡声恶。但千年、往事误平凉，今番莫。
满江红::吴潜::痴霭顽阴，风扫尽、安排今夕。便放出、一轮金镜，皎然虚碧。照彻肺肝明似水，是中空洞无他物。倚亭皋、搔首问天公，天应识。人共景，都非昔。君共我，俱成客。且相逢一笑，笙歌箫笛。老去可怜杯酒减，醉来谩把阑干拍。便明朝、烟水挂征帆，还相忆。
满江红::吴潜::客子愁来，闲信马、到涵空阁。谁为我、敛云收雾，青天为幕。八万顷湖如镜静，波神护断东南角。望孤帆、杳杳度微茫，山邀却。三塞外，纷狐貉。三径里，悲猿鹤。笑鸱夷老子，占他头著。正使百年能几许，看来万事难描摸。问吴王、池馆复何如，霜枫落。
满江红::吴潜::试马东风，且来问、南枝消息。正小墅、几株斜倚，数花轻拆。自有山中幽态度，谁知世上真颜色。叹君家、五岭我双溪，俱成客。长塞管，孤城笛。天未晓，人犹寂。有几多心事，露清月白。好把寒英都放了，莫教春讯能占得。问竹篱、茅舍景如何，惟渠识。
满江红::吴潜::借问如何，春能好、客怀偏恶。消遣底、闲言闲语，近都慵作。岁月从今休点检，江湖自古多流落。倚危亭、目断野云边，孤舟泊。人事改，人情薄。退後步，争先著。且开尊洗盏，为君斟酌。拂拭凤凰池上景，凄凉猿鹤山中约。更东阳、憔悴到腰围，浑如削。
哨遍::吴潜::在晋永和，癸丑暮春，初作兰亭会。集众贤，临峻岭崇山，有茂林修竹流水。畅幽情，纵无管弦丝竹，一觞一咏佳天气。於宇宙之中，游心骋目，此娱信可乐只。念人生相与放形骸。或一室晤言襟抱开。静躁虽殊，当其可欣，不知老至。然倦复何之。情随事改悲相系。俯仰间遗迹，往往俱成陈矣。况约境变迁，终期於尽，修龄短景都能几。谩古换今移，时消物化，痛哉莫大生死。每临文吊往一兴嗟。亦自悼不能喻於怀。算彭殇、妄虚均尔。今之视昔如契，後视今犹昔。
水调歌头::吴潜::铁瓮古形势，相对立金焦。长江万里东注，晓吹卷惊涛。天际孤云来去，水际孤帆上下，天共水相邀。远岫忽明晦，好景画难描。混隋陈，分宋魏，战孙曹。回头千载陈迹，痴绝倚亭皋。惟有汀边鸥鹭，不管人间兴废，一抹度青霄。安得身飞去，举手谢尘嚣。
水调歌头::吴潜::皎月亦长有，今夜独娟娟。浮云万里收尽，人在水晶奁。矫首银河澄澈，搔首金风浩荡，毛发亦冷然。宇宙能空阔，磨蚁正回旋。倩渔翁，撑舴艋，柳阴边。垂纶下饵，须臾钓得两三鲜。唤客烹鱼酾酒，伴我高吟长啸，烂醉即佳眠。何用骖鸾去，已是地行仙。
水调歌头::吴潜::宛水才停棹，一舸又澄江。岩花篱蕊开遍，时节正重阳。唤起沙汀渔父，揽取一天秋色，无处不潇湘。有酒时鲸吸，醉里是吾乡。济时心，忧国志，问穹苍。是非得失，成败何用苦论量。年事飞乌奔兔，世事崩崖惊浪，此别意茫茫。但愿身强健，努力报君王。
水调歌头::吴潜::才惜季方去，又更别元方。惊心天上双凤，接翅下高冈。万里瞿塘烟浪，一片昭亭云月，渺渺正相望。夜雨连风壑，此意独凄凉。杜鹃声，犹不住，搅离肠。黄鸡白酒，吾意归兴动江乡。人事纷纷难料，世事悠悠难说，何处问穹苍。肯落儿曹泪，一笑付沧浪。
水调歌头::吴潜::勋业竟何许，日日倚危楼。天风吹动襟袖，身世一轻鸥。山际云收云合，沙际舟来舟去，野意已先秋。很石痴顽甚，不省古今愁。郗兵强，韩舰整，说徐州。但怜吾衰久矣，此事恐悠悠。欲破诸公磊块，且倩一杯浇酹，休要问更筹。星斗阑干角，手摘莫惊不。
沁园春::吴潜::第一江山，无边境界，压四百州。正天低云冻，山寒木落，萧条楚塞，寂寞吴舟。白鸟孤飞，暮鸦群注，烟霭微茫锁戌楼。凭阑久。问匈奴未灭，底事菟裘。回头。祖敬何刘。曾解把功名谈笑收。算当时多少，英雄气概，到今惟有，废垅荒丘。梦里光阴，眼前风景，一片今愁共古愁。人间事，尽悠悠且且，莫莫休休。
沁园春::吴潜::落雁横空，乱鸦投树，孤村暮烟。有渔翁拖网，牧儿戴笠，行从水畔，唱过山前。云阁还垂，雨低欲堕，何处行人唤渡船。萧萧处，更柴门草店，竹外松边。凄然。倚马停鞭。叹客袂征衫岁月迁。既不缘富贵，功名系绊，非因妻子，田宅萦牵。只有寸心，难忘斯世，磊块轮知者天。愁无奈，且三杯浊酒，一枕酣眠。
贺新郎::吴潜::说著成凄楚。正尘飞、岷峨滟，兔嗥孤舞。颇牧禁中留不住，弹压征西幕府。便一舸、月汀烟渚。四塞三关天样险，问何人、自辟鼯路。成败事，几今古。荼シ芍药春将暮。最无情、飘零柳絮，搅人离绪。屈指秋风吹雁信，应忆西湖夜雨。谩岁月、消磨如许。上下四方男子志，肯临歧、昵昵儿曹语。呼大白，为君举。
贺新郎::吴潜::扑尽征衫气。小夷犹、尊杖履，踏开花事。邂逅山翁行乐处，何似乌衣旧里。叹芳草、舞台歌地。百岁光阴如梦断，算古今、兴废都如此。何用洒，儿曹泪。江南自有渔樵队。想家山、猿愁鹤怨，问人归未。寄语寒梅休放尽，留取三花两蕊。待老子、领些春意。皎皎风流心自许，尽何妨、瘦影横斜水。烦翠羽，伴醒醉。
贺新郎::吴潜::可意人如玉。小帘栊、轻匀淡泞，道家装束。长恨春归无寻处，全在波明黛绿。看冶叶、倡条浑俗。比似江梅清有韵，更临风、对月斜依竹。看不足，咏不足。曲屏半掩青山簇。正轻寒、夜来花睡，半残烛。缥缈九霞光里梦，香在衣裳剩馥。又只恐、铜壶声促。试问送人归去後，对一奁、花影垂金粟。肠易断，倩谁续。
贺新郎::吴潜::又是春残去。倚东风、寒云淡日，堕红飘絮。燕社鸿秋人不问，尽管吴笙越鼓。但短发、星星无数。万事惟有彭泽醉，也何妨、袖卷长沙舞。身与世，只如许。阑干拍手闲情绪。便明朝、苍鸥白鹭，北山南浦。笑指午桥桥畔路，帘幕深深院宇。尚趁得、柳烟花雾。我亦故山猿鹤怨，问何时、归棹双溪渚。歌一曲，恨千缕。
贺新郎::吴潜::烟树瓜洲岸。望旌旗、猎猎摇空，故人天远。不似沙鸥飞得渡，直到雕鞍侧畔。但徙倚、危阑目断。自古锺情须我辈，况人间、万事思量遍。涛似雪，风如箭。扬州十里朱帘卷。想桃根桃叶，依稀旧家庭院。谁把青红吹到眼，知有醉翁局段。便回首、舟移帆转。渺渺江波愁未了，正淮山、日暮云撩乱。阁酒盏，倚歌扇。
贺新郎::吴潜::笑口开能几。把年年、芳情冶思，总抛闲里。桃杏枝头春才半，寒食清明又是。但岁月、飙飞川逝。回首秦楼双燕语，到如今、目断斜阳外。将往事，试重记。香罗尚有相思泪。算人生、新愁易积，旧欢难继。水上流红无觅处，还隔关山万里。但赢得、新来憔悴。昨夜东风颠狂後，想馀芳、尽是飘零底。词写就，倩谁寄。
满庭芳::吴潜::漠漠春阴，疏疏春雨，鹁鸠唤起春眠。小园人静，独自倚秋千。又见飘红堕雪，芳径里、都是花钿。年年事，闲愁闲闷，挂在绿杨边。寻思，都遍了，功名竹帛，富贵貂蝉。但身为利锁，心被名牵。争似依山傍水，数椽外、二顷良田。无萦绊，炊粳酿秫，长是好花天。
满庭芳::吴潜::春水溶溶，春山漠漠，淡烟浅罩轻笼。危楼阑槛，掠面小东风。又是飞花落絮，芳草暗、万绿成丛。闲徙倚，百年人事，都在画船中。故园，无恙否，一溪翠竹，两径苍松。更有鱼堪钓，有秫堪舂。底事尘驱物役，空回首、社燕秋鸿。功名已，萧骚短鬓，分付与青铜。
酹江月・念奴娇::吴潜::红尘飞骑，报元戎小队，踏青南陌。雪浪堆边呼小渡，吴楚半江分坼。岁月惊心，风埃迷目，相对头俱白。杨花撩乱，可怜如此春色。谁道燕燕莺莺，多情犹自，认得年时客。重唱江南肠断句，为我满倾云液。
酹江月・念奴娇::吴潜::晓来窗外，正南枝初放，两花三蕊。千古春风头上立，羞退桃繁李。姑射神游，寿阳妆褪，色界尘都洗。竹扉松户，平生所寄聊耳。堪笑强说和羹，此君心事，指高山流水。陇驿凄凉，却怕被、哀角城头吹起。
酹江月・念奴娇::吴潜::半空楼阁，把江山图画，一时收拾。白鸟孤飞飞尽处，最好暮天秋碧。万里西风，百年人事，谩倚阑干拍。凝眸何许，扬州烟树历历。应念老子年来，浮名浮利，已作虚空掷。三径才寻归活计，又是飘零为客。
八声甘州::吴潜::任渠侬、造物自儿嬉。安能止吾归。有秋来竹径，春时花坞，夏里荷漪。何事东涂西抹，空遣鬓毛稀。矫首看鸿鹄，远举高飞。点检人间今古，问谁为赢局，底是输棋。谩区区成败，蚁阵与蜗围。
八声甘州::吴潜::记高冈、两凤揽朝晖，翩翻万里来。向槐厅深处，松厅紧里，却立徘徊。一舸风帆烟浪，拟竖锦江桅。聊为玄晖老，共拂尘埃。我亦归来岩壑，正不妨散诞，笑口频开。算人间成败，何用苦惊猜。
二郎神::吴潜::小楼向晚，正柳锁、一城烟雨。记十里吴山，绣帘朱户，曾学宫词内舞。浪逐东风无人管，但脉脉、岁移年度。嗟往事未尘，新愁还织，怎堪重诉。凝伫。问春何事，飞红飘絮。纵杜曲秦川，旧家都在，谁寄音书说与。
解连环::吴潜::彩桡芳苑。嗟东风梦断，燕残莺懒。谩记得、标格精神，正云涨暮天，雨荒闲馆。嫩绿殷红，但回首、一川波暖。想娇情慧态，倚褪淡妆，画楼帘卷。吴歌数声冉冉。料移商变羽，人共天远。须信道、飞絮游丝，尽春去春来，景色偷换。
汉宫春::吴潜::楼观齐雪，正霜明天净，一雁高飞。江南倦客徙倚，目断双溪。凭阑自语，算从来、总是儿痴。青镜里，数丝点鬓，问渠何事忘归。幸有三椽茅屋，更小园随分，秋实春菲。几多清风皎月，美景良时。
祝英台近::吴潜::碧云开，红日丽，宫柳碎繁影。犹记朝回，马兀梦频醒。天教一舸江湖，数椽涧壑，渐摆脱、世间尘境。已深省。添买竹坞千畦，荷漪两三顷。鹤引禽伸，日月峤壶永。不须瓮里思量，隙中驰骛，也莫管、玉关风景。
祝英台近::吴潜::雾霏霏，云漠漠，新绿涨幽浦。梦里家山，春透一犁雨。伤心塞雁回来，问人归未，怎知道、蜗名留住。镜中觑。近年短发难簪，丝丝不禁数。蕙帐尘侵，凄切共谁语。被他轻暖轻寒，将人憔悴，正闷里、梅花残去。
祝英台近::吴潜::旋安排，新捻合，莺谷共烟浦。好处偏悭，一向风和雨。今朝捱得晴明，拖条藜杖，一齐把、春光黏住。且闲觑。水边行过幽亭，修竹净堪数。百舌楼罗，渐次般言语。从今排日追游，留连光景，但管取、笼灯归去。
摸鱼儿::吴潜::满园林、瘦红肥绿，休休春事无几。杜鹃唤起三更梦，窗外露澄风细。浑不寐。但目看、一帘夜月移花未。推衾自起。念岁月如流，容颜不驻，镜里留无计。人间事。休说贱贫富贵。天公长把人戏。萧裴曹郭今何在，空有旧闻千纸。君谩试。数青史荣名，到底三无二。浮生似寄。争似得江湖，烟蓑雨笠，不被蜗蝇系。
喜迁莺::吴潜::良辰佳节。问底事，十番九番为客。景物春妍，莺花日闹，自是情怀今别。只有思归魂梦，却怕杜鹃啼歇。消凝处，正丝杨冉冉，寸肠千折。谩说。临曲水，修竹茂林，人境成双绝。俯仰俱陈，彭殇等幻，何许世殊时隔。倚楼碧云日暮，漠漠远山千叠，沈醉好，又城头画角，一声声咽。
千秋岁::吴潜::水晶宫里。有客闲游戏。溪漾绿，山横翠。柳纾阴不断，荷递香能细。撑小艇，受风多处披襟睡。回首看朝市。名利人方醉。蜗角上，争荣悴。大都由命分，枉了劳心计。归去也，白云一片愁空外。
声声慢::吴潜::挨晴拶暖，载酒呼朋，夷犹东圃西园。绿萼枝头，两三初破轻寒。平生自甘寂寞，占冷妆、不为人妍。林逋去，问疏影香暗，谁赋其间。空想故山奇事，正烟横岭曲，月浸溪湾。杏错桃讹，那时青子都圆。惟饶梦窗知处，对翠禽、依约神仙。休引角，怕征人、泪落塞边。
青玉案::吴潜::黄昏先自无情绪。更几阵、风和雨。闲把楼头更点数。挑残灯烬，装成香缕。此际凭谁诉。新词旧曲歌还住。欲说相思渺无处。
青玉案::吴潜::人生南北如歧路。惆怅方回断肠句。四野碧云秋日暮。苇汀芦岸，落霞残照，时有鸥来去。一杯渺渺怀今古。万事悠悠付寒暑。
江城子::吴潜::家园十亩屋头边。正春妍。酿花天。杨柳多情，拂拂带轻烟。别馆闲亭随分有，时策杖，小盘旋。采山钓水美而鲜。饮中仙。醉中禅。
鹧鸪天::吴潜::去日春山淡翠眉。到家恰好整寒衣。人归玉垒天应惜，舟过松江月半垂。千万绪，两三卮。送君不忍与君违。书来频寄西边讯，是我江南愁断时。
南柯子・南歌子::吴潜::池水凝新碧，阑花驻老红。有人独立画桥东。手把一枝杨柳、系春风。鹊绊游丝坠，蜂拈落蕊空。
踏莎行::吴潜::红药将残，绿荷初展。森森竹里闲庭院。一炉香烬一瓯茶，隔墙听得黄鹂啭。陌上春归，水边人远。尽将前事思量遍。流光冉冉为谁忙，小桥伫立斜阳晚。
糖多令・唐多令::吴潜::白鹭立孤汀。行人长短亭。正垂杨、芳草青青。岁月尽抛尘土里，又隔日、是清明。日暮碧云生。魂伤老泪横。
谒金门::吴潜::溪边屋。不浅不深团簇。野树平芜秋满目。有人闲意足。旋唤一尊。菱芡煮来新熟。归去来辞歌数曲。醉时无检束。
谒金门::吴潜::东风恶。一片梅花吹落。独上小楼闲索。云垂天四角。春自於人如昨。人自於春难托。惆怅光阴虚过却。情怀无处著。
谒金门::吴潜::庭垂箔。数点杨花飞落。倚遍阑干人寂寞。闲铺棋一角。客里春寒偏觉。睡起春衫偏薄。想得故山猿共鹤。笑人身计错。
鹊桥仙::吴潜::扁舟昨泊，危亭孤啸，目断闲云千里。前山急雨过溪来，尽洗却、人间暑气。暮鸦木末，落凫天际，都是一团秋意。痴儿呆女贺新凉，也不道、西风又起。
更漏子::吴潜::柳初眠，花正好。又被雨催风恼。红满地，绿垂堤。杜鹃和恨啼。对残春，消永昼。乍暖乍寒时候。人独自，倚危楼。夕阳多少愁。
海棠春::吴潜::天涯芳草迷征路。还又是、匆匆春去。乌兔里光阴，莺燕边情绪。
卜算子::吴潜::春事到西湖，处处梅花笑。抖擞长安车马尘，眼底青山好。身世两悠悠，岁月间中老。极目烟波万顷愁，此意谁知道。
卜算子::吴潜::苕水能清，更有人如水。秋水横边簇远山，相对盈盈里。溪上有鸳鸯，艇子频惊起。何似收归碧玉池，长在阑干底。
忆秦娥::吴潜::娇滴滴。婵娟影里赠横笛。曾横笛。一声肠断，一番愁织。隔墙频听无消息。龙吟海底难重觅。难重觅。梅花残了，杏花消得。
长相思::吴潜::要相逢。恰相逢。画舫朱帘脉脉中。霎时烟霭重。怨东风。笑东风。落花飞絮两无踪。分付与眉峰。
长相思::吴潜::燕高飞。燕低飞。正是黄梅青杏时。榴花开数枝。梦归期。数归期。想见画楼天四垂。有人攒黛眉。
长相思::吴潜::上帘钩。下帘钩。夜半天街灯火收。有人曾倚楼。思悠悠。恨悠悠。只有西湖明月秋。知人如许悠。
柳梢青::吴潜::衬步花茵，穿帘柳絮，堆地榆钱。乍暖仍寒，欲晴还雨，春事都圆。午窗睡起厌厌。屋角外、初啼杜鹃。百种凄凉，几般烦恼，没个人怜。
柳梢青::吴潜::断续残红，翩飞去鸟，别岸孤村。傍水楼台，满城钟鼓，又是黄昏。悠悠岁月如奔。正目断、边尘塞云。两鬓秋风，百年人事，无限消魂。
阮郎归::吴潜::软风轻霭弄晴晖。鹁鸠相应啼。画堂人静画帘垂。阑干独倚时。闲拾句，困寻棋。沈吟心是非。荼シ开遍柳花飞。惜春春不知。
诉衷情::吴潜::几回相见见还休。说著泪双流。又听画角呜咽，都和作、一团愁。云似絮，月如钩。忆凭楼。蕙兰情性，梅竹精神，长在心头。
霜天晓角::吴潜::云收雾辟。万里天空碧。舟过蛾眉亭下，景似旧、人非昔。年事如梭掷。
点绛唇::吴潜::禁鼓三敲，参旗初挂阑干角。浅屏疏箔。夜气侵已薄。乃吴歌，艇子当溪泊。休休莫。五湖烟浪，不是鸱夷错。
蝶恋花::吴潜::野树梅花香似扑。小径穿幽，乐意天然足。回首人间名利局。大都一觉黄粱熟。别墅谁家屏簇簇。绮户疏窗，尚有藏春屋。镜断钗分何处续。伤心芳草庭前绿。
蝶恋花::吴潜::客枕梦回闻二鼓。冷落青灯，点滴空阶雨。一寸愁肠千万缕。更听切切寒蛩语。世事翻来还复去。造物儿戏，自古无凭据。利锁名缰空自苦。星星鬓影今如许。
天仙子::吴潜::百舌搬春春已透。长驿短亭芳草昼。家山肠断欲归人，风宿留。船津候。一夜朱颜烦恼瘦。不用寻思闲宇宙。倦鸟入林云返岫。小园自有四时花，铺锦绣。锺醇酎。尽胜累累悬印绶。
如梦令::吴潜::插遍门前杨柳。又是清明时候。岁月不饶人，鬓影星星知否。知否。知否。且尽一杯春酒。
如梦令::吴潜::昨日春衫初试。今日春寒犹。待得晚风收，独上危楼闲倚。闲倚。闲倚。目断半空烟水。
如梦令::吴潜::江上绿杨芳草。想见故园春好。一树海棠花，昨夜梦魂飞绕。惊晓。惊晓。窗外一声啼鸟。
如梦令::吴潜::楼外残阳将暮。江上孤帆何处。搔首立东风，又是少年情绪。凝伫。凝伫。一抹淡烟轻雾。
如梦令::吴潜::枝上蝶纷蜂闹。几树杏花残了。幽鸟亦多情，片片闲归芳草。休扫。休扫。管甚落英还好。
如梦令::吴潜::镇日春阴漠漠。新燕乍穿帘幕。睡起不胜情，闲拾瑞香花萼。寂寞。寂寞。没个人人如昨。
如梦令::吴潜::庭院深深春寂。还是他乡寒食。闲利与闲名，谩把光阴虚掷。虚掷。虚掷。知道几时归得。
如梦令::吴潜::闲向园林点检。又见小桃开遍。切莫便飘零，且为春光留恋。留恋。留恋。待我持杯深劝。
如梦令::吴潜::一饷园林绿就。柳外莺声初透。轻暖与轻寒，又是牡丹花候。花候。花候。岁岁年年人瘦。
如梦令::吴潜::雨过远山如洗。云散落霞如绮。嫩绿与残红，又是一般春意。春意。春意。只怕杜鹃催里。
望江南・忆江南::吴潜::家乡好，好处是三春。白白红红花面貌，丝丝袅袅柳腰身。锦绣底园林。行乐事，都付与闲人。
望江南・忆江南::吴潜::家山好，好是夏初时。习习薰风回竹院，疏疏细雨洒荷漪。万绿结成帷。呼社友，长日共追随。
望江南・忆江南::吴潜::家山好，好处是秋来。绿橘黄橙随市有，岩花篱菊逐时开。管与付尊。新筑就，别馆共闲台。
望江南・忆江南::吴潜::家山好，好处是三冬。梨栗甘鲜输地客，鲂鳊肥美献溪翁。醉滴小漕红。识破了，不用计穷通。
望江南・忆江南::吴潜::家山好，结屋在山椒。无事琴书为伴侣，有时风月可招邀。安乐更相饶。伸脚睡，一枕日头高。
望江南・忆江南::吴潜::家山好，底事尚忘归。但我醉荣还避辱，从渠把是却成非。跳出世关机。将五十，老相已相催。
望江南・忆江南::吴潜::家山好，一室白云中。时唤道人谈命蒂，也呼和尚说禅宗。孔佛老和同。淘汰尽，八面总玲珑。
望江南・忆江南::吴潜::家山好，负郭有田园。蚕可充衣天赐予，耕能足食地周旋。骨肉尽团圆。旋五福，岁岁乐丰年。
望江南・忆江南::吴潜::家山好，有底尚萦牵。马後乐听馀十载，眼前赤看也多年。滋味只如然。身外事，不用强探拈。
望江南・忆江南::吴潜::家山好，好处是安居。无事不须干郡县，有馀但管济乡闾。及早了王租。随日力，也著几般书。
望江南・忆江南::吴潜::家山好，无事挂心怀。早课畦丁劝种菜，晚科园户漫浇花。祗此是生涯。尘世里，扰扰正如麻。
望江南・忆江南::吴潜::家山好，百事尽如如。渴饮饥餐都属我，倒横直立总由渠。更不要贪图。三径里，恰好小茅庐。
望江南・忆江南::吴潜::家山好，不是撰虚名。世上盛衰常倚伏，天家日月也亏盈。退步是前程。且恁地，卷索了收绳。
望江南・忆江南::吴潜::家山好，凡事看来轻。一壑尽由侬，三才不欠你称停。有耳莫闲听。静地里，点检这平生。
浪淘沙::吴潜::家在敬亭东。老桧苍枫。浮生何必寄萍蓬。得似满庭芳一曲，美酒千锺。万事转头空。聚散匆匆。片帆稳挂晓来风。别後平安真信息，付与飞鸿。
浪淘沙::吴潜::长记去年时。雪满征衣。佳人携手画楼西。今日关山千里外，此恨谁知。想见绿窗低。依旧空闺。惜春还是惜花飞。纵有游蜂偷得去，争似帘帷。
小重山::吴潜::溪上秋来晚更宜。夕阳西下处，碧云堆。谁家舟子采莲归。双白鹭，惊起背人飞。烟水渐凄迷。渔灯三数点，乍明时。
昭君怨::吴潜::小雨霏微如线。人在暮秋庭院。衣袂带轻寒。睡初残。脉脉此情何限。惆怅光阴偷换。身世两沈浮。泪空流。
南乡子::吴潜::去岁牡丹时。几遍西湖把酒卮。一种姚黄偏韵雅，相宜。薄薄梳妆淡淡眉。回首绿杨堤。依旧黄鹂紫燕飞。人在天涯春在眼，凄迷。不比巫山尚有期。
虞美人::吴潜::美人一舸横秋水。冉冉烟波里。绿杨也解织离愁。故向东风摇曳、不能休。是非得失都休计。只有抽身是。橙黄蟹熟正当时。想见双溪风月、待人归。
生查子::吴潜::谁家白面郎，画舫朱帘挂。十二列金钗，一局文楸罢。歌舞不知休，醉倒荷花下。归棹踏烟波，灯火芜城夜。
武陵春::吴潜::惨惨凄凄秋渐紧，风雨更潇潇。强把炉薰寄寂寥。无语立亭皋。客路十年成底事，水国更停桡。
二郎神::吴潜::小亭徙倚，慢一步、立秋千影。渐夕照林梢，晚风池上，缉缉轻寒嫩冷。又是将他春，酿一种、花愁花病。空客鬓岁迁，征衫人老，倚楼看镜。还省。故园多少，紫殷红凝。窗外晓莺啼，抚墙金缕，烟柳慵眠乍醒。
满江红::吴潜::为问人生，□要足、何时是足。这个底、蜗名蝇利，但添拘束。便使积官居鼎鼎，假饶累富堆金玉。似浮埃、抹电转头空，休迷局。分已定，心能服。宛句畔，昭亭曲。有水多於竹，竹多於屋。闲看白云归岫去，静观倦鸟投林宿。那借来、拍板与门槌，休掀扑。
瑞鹤仙::吴潜::小亭山半枕。又一番园林，春事整整。微阴护轻冷。早蜂狂蝶浪，褪黄消粉。阑干日永。数花飞、残崖断井。仗何人、说与东风，莫把老红吹尽。休省。烟江云嶂，楚尾吴头，自来多景。愁高怅远。身世事，但难准。况禁他，东兔西乌相逐，古古今今不问。算鸱夷、办却扁舟，个中杀稳。
贺新郎::吴潜::一笑春无语。但园林、阴阴绿树，老红三数。底事东风犹自妒，片片狂飞乱舞。便燕懒、莺残初起。芍药荼シ还又是，仗何人、说与司花女。将岁月，浪如许。悠悠倦客停江渚。寄扁舟、浮云荡月，棹烟帆雨。留得闲言闲语在，可是卿卿记取。待尽把、愁肠说与。泛梗浮萍无定准，怕吴鳞、楚雁成离阻。歌未了，恨如缕。
水调歌头::吴潜::每怀天下士，要与共艰危。谁知暗里摸索，得此世间奇。却笑当年坡老，过眼翻迷五色，遇合古难之。访我鸳湖上，真足慰心期。醉谈兵，愁论世，夜阑时。自怜磊块，近来鬓底两三丝。目送云帆西去，肠断风尘北起，老泪欲垂垂。骐骥思长坂，好鸟择高枝。
青玉案::吴潜::十年三过苏台路。还又是、匆匆去。迅景流光容易度。鹭洲鸥渚，苇汀芦岸，总是消魂处。苍烟欲合斜阳暮。付与愁人砌愁句。
水调歌头::吴潜::榆塞脱忧责，兰径遂游嬉。吾年逾六望七，休退已称迟。日日登山临水，夜夜早眠晏起，岂得不便宜。有酒数杯酒，无事一枰棋。休更□，世途恶，宦久羁。□深林密，去路人物两忘机。昨日既盟鸥鹭，今日又盟猿鹤，终久以为期。蜀魄不知我，犹道不如归。
水调歌头::吴潜::有客抱幽独，高立万人头。东湖千顷烟雨，占断几春秋。自有茂林修竹，不用买花沽酒，此乐若为酬。秋到天空阔，浩气与云浮。叹吾曹，缘五斗，尚迟留。练江亭下，长忆闲了钓鱼舟。矧更飘摇身世，又更奔腾岁月，辛苦复何求。咫尺桃源隔，他日拟重游。
满江红::吴潜::唤出山来，把鸥鹭、盟言轻食。依旧是、江涛如许，雨帆烟笛。歌罢莫愁檀板缓，杯倾白堕琼酥滴。但惊心、十六载重来，征埃客。秋风鬓，应非昔。夜雨约，聊相觅。叹主恩未报，无多来日。故国千年龙虎势，神州万里鼯迹。笑谢儿、出手便呼卢，掷。
满江红::吴潜::玛瑙冈头，左酾酒、右持螯食。怀旧处，磨东冶剑，弄清溪笛。望里尚嫌山是障，醉中要卷江无滴。这一堆、心事总成灰，苍波客。叹俯仰，成今昔。愁易揽，欢难觅。正平芜远树，落霞残日。自笑频招猿鹤怨，相期早混渔樵迹。把是非、得失与荣枯，虚空掷。
沁园春::吴潜::夜雨三更，有人枕，晓檐报晴。算顽云痴雾，不难扫荡，青天白日，元自分明。权植油幢，聊张皂纛，坐听前驺鼓角鸣。君休诧，岂宣申南翰，成旦东征。鸿冥。哽噎秋声。正万里榆关未罢兵。幸扬州上督，为吾石友，荆州元帅，是我梅兄。约束鲸鲵，奠安鼠，更使夷海晏清。连宵看，怕天狼隐耀，太白沈枪。
沁园春::吴潜::笑指颓龄，循环雌甲，卦数已圆。叹蜀公高洁，休官去岁，温公耆旧，入社今年。底事崎岖，苍颜白发，犹拥貔貅护海。君恩重，算何能报国，未许归田。遥怜。宛居山前。正水涨溪肥系钓船。纵葵榴花闹，菖蒲酒美，都成客里，争似家边。寄语儿曹，若为翁寿，只把鸥盟更要坚。翁还祝，愿枪日静，云连。
沁园春::吴潜::二十年前，君王东顾，诏牧此州。念昔时豪杰，犹难辟阖，如金老大，却更迟留。四载相望，三春又半，邂逅劭农得纵游。田畴事，是桑条正长，麦含初抽。悠悠。身世何求。算七十迎头合罢休。谩绕堤旌纛，牵连棹，喧天鼓吹，断送龙舟。翠层边，碧云堆处，一担担来天外愁。如何好，且同斟绿醑，自课清讴。
宝鼎现::吴潜::晚风微动，净扫天地，云裾霞绮。将海外、银蟾推上，相映华灯辉万砌。看舞队、向梅梢然昼，丹焰玲珑玉蕊。渐陆地、金莲吐遍，恰似楼台临水。老子欢意随人意。引红裙、钗宝钿翠。穿夜市、珠筵玳席。多少吴讴联越吹。绣幕卷、散缤纷香雾，笼定团圆锦里。认一点、星球挂也，士女桃源洞里。闻说旧日京华，般百戏、灯棚如履。待端门排宴，三五传宣禁侍。
昼锦堂::吴潜::绮毂团成，珠玑搦就，极目灯火楼台。七子八仙三教，耍队相挨。管箫笙簧相间斗，远如声韵碧霄来。环千炬，宝栅绛纱，云球雾衮交加。千里人笑乐，游妓合、脂尘香霭笼街。尽道今宵节物，天与安排。
贺新郎::吴潜::未是全衰暮。但相思、昭亭数曲，水村烟墅。只比儿儿额上寿，尚有时光如许。况坎子、常交离午。须信火龙能陆战，更驱他、水虎蟠沧浦。顶，时飞度。东皇蓦向遇。道如今、金阶玉陛，待卿阔步。犹恐荆人攀恋切，未放征帆高举。怕公去、狐狸嗥舞。江汉一时谁作者，想声声、赞祝明良聚。天下久，望霖雨。
贺新郎::吴潜::拍手阑干外。想回头、人非物是，不知何世。万事情知都是梦，聊复推迁梦里。也幻出、云山烟水。白白红红虽褪尽，尽倡条、浪蕊皆春意。时可醉，醉扶起。瀛洲旧说神仙地。奈江南、猿啼鹤泪，怨怀如此。三五阿婆涂抹遍，多少残樱剩李。又过雨、亭皋初霁。惭愧故人相问讯，但一回、一见苍颜耳。谁念我，鹪鹩志。
贺新郎::吴潜::宇宙原无外。问当年、渠缘底事，强逃人世。争似刘郎栽种後，长恁玄都观里。何用羡、武陵溪水。一见桃花还一笑，领春工、千古无穷意。儿女恨，且收起。洞中空阔多闲地。但人间、羊肠九折，未能知此。我已衰翁君渐老，那复颠张醉李。看翻覆、雨阴风霁。捱得清和时候了，舣扁舟、只待归来耳。惟处静，解吾志。
贺新郎::吴潜::了却儿痴外。撰园林、亭台馆榭，谩当吾世。红朱桥相映带，人在百花丛里。更依约、垂杨衬水。桧柏芙蓉橙桂菊，也还须、收拾秋冬意。闲坐久，忽惊起。繁华寂寞千年地。便渊明、桃源记在，几人知此。双手上还银菟印，趁得东风行李。看岭、鄞江澄霁。从此归欤无一欠，但君恩、天大难酬耳。嗟倦鸟，投林志。
贺新郎::吴潜::雪鬓难重绿。但け然、黄庭境界，抱藏龟六。也向无何乡里去，白堕舟边漾渌。算种种、尘缘都足。争那名缰犹系绊，尽辜他、猿鹤双溪曲。时又夏，暑将溽。虚舟飘瓦何烦。奈羊肠、千歧万折，近来纯熟。怅望老仙烟水外，惟把江云送目。想裴墅、碧梧金竹。安得结庐相近傍，买闲田、数亩躬耕筑。已梦断，大槐国。
贺新郎::吴潜::燕子呢喃语。小园林、残红剩紫，已无三数。绿叶青枝成步障，空有蜂旋蝶舞。又宝扇、轻摇初暑。芳沼拳荷舒展尽，便回头、乱拥宫妆女。惊岁月，能多许。家山占断凫鸥渚。最相宜、岚烟水月，雾云霏雨。三岛十洲虽铁铸，难把归舟系取。且放我、渔樵为与。从此细斟昌酒，况神仙洞府无邀阻。何待结，长生缕。
贺新郎::吴潜::碧沼横梅屋。水平堤、双双翠羽，引雏偷浴。倚户无人深院静，犹忆棋敲嫩玉。还又是、朱樱初熟。手绾提炉香一炷，黯消魂、伫立阑干曲。闲转步，数修竹。新来有个眉峰蹙。自王姚、后魏都褪，只成愁独。凤带鸾钗宫样巧，争奈腰圈倦束。谩困倚、云鬟堆绿。淡月帘栊黄昏後，把灯花、印约休轻触。花烬落，泪珠簌。
贺新郎::吴潜::宝扇驱纤暑。又凄凉、蒲觞菰忝，异乡重午。巧索从来无人系，惟对榴花自语。也何用、讴秦舞楚。生愧孟尝搀一日，叹三千、客汗挥成雨。如伯始，谩台傅。循环浩劫无终古。但坤牛、乾马抽换，是长生谱。安得笺天天便许，归炼金翁木父。问海运、争如穴处。一笑流行还坎止，算陈陈、往事俱灰土。南墅鹤，想思主。
暗香::吴潜::晓霜一色。正恁时陇上，征人横笛。驿史不来，借问孤芳为谁折。休说和羹未晚，都付与、逋仙吟笔。算只是，野店疏篱，樵子共争席。寒圃，众籁寂。想暗里度香，万斛堆积。恼他鼻观，巡索还无最堪忆。萼绿堂前一笑，封老干、苔青莓碧。春漏也，应念我、要归未得。
疏影::吴潜::佳人步玉。待月来弄影，天挂参宿。冷透屏帏，清入肌肤，风敲又听檐竹。前村不管深雪闭，犹自绕、枝南枝北。算平生、此段幽奇，占压百花曾独。闲想罗浮旧恨，有人正醉里，姝翠蛾绿。梦断魂惊，几许清凉，却是千林梅屋。鸡声野渡溪桥滑，又角引、戌楼悲曲。怎得知、清足亭边，自在杖藜巾幅。
暗香::吴潜::雪来比色。对澹然一笑，休喧笙笛。莫怪广平，铁石心肠为伊折。偏是三花两蕊，消万古、才人骚笔。尚记得，醉卧东园，天幕地为席。回首，往事寂。正雨暗雾昏，万种愁积。锦江路悄，媒聘音沈两空忆。终是茅檐竹户，难指望、凌烟金碧。憔悴了、羌管里，怨谁始得。
疏影::吴潜::寒梢砌玉。把胆瓶顿了，相伴孤宿。寂寞幽窗，筛影横斜，宜松更自宜竹。残更蝶梦知何处，□只在、昭亭山北。问平生、雪压霜欺，得似老枝擎独。何事胭脂点染，认桃与辨杏，枝叶青绿。莫是冰姿，改换红妆，要近金门朱屋。繁华艳丽如飞电，但宛转、断歌零曲。且不如、藏白收香，旋学世间边幅。
暗香::吴潜::澹然绝色。记故园月下，吹残龙笛。怅望楚云，日日归心大刀折。犹怕冰条冷蕊，轻点污、丹青凡笔。可怪底，屈子离骚，兰蕙独前席。院宇，深更寂。正目断古邗，暮霭凝积。何郎旧梦，四十馀年尚能忆。须索梅兄一笑，但矫首、层霄空碧。春在手、人在远，倩谁寄得。
疏影::吴潜::嗤琼笑玉。向画堂可肯，风露边宿。耐冻禁寒，便瘦宜枯，前生莫是孤竹。从来不上春工谱，梦不到、沈香亭北。算只消、澹影疏香，伴个幽栖人独。莫待痴蜂呆蝶，倩青女捺住，多少红绿。落雁寒芦，翠鸟冰枝，近傍三间茅屋。□□□□□□□，□□□、□□□□。想这般，夷旷襟怀，渺视乾员坤幅。
暗香::吴潜::九垓共色。想洛滨剑客，吹呼长笛。豸老松，别树平欺烂柯折。应是千官鹤舞，腾贺表、谁家椽笔。赐宴也，内劝宣来，真个是瑶席。休怪，巷陌寂。有一种可人，扫了还积。悲饥闭户，僵卧袁安我偏忆。凝望天童列嶂，谁大胆、偷藏遥碧。待问讯、清友看，怕难认得。
疏影::吴潜::千门委玉。是个人富贵，才隔今宿。冒栋摧檐，都未商量，呼童且伴庭竹。千蹊万径行踪灭，渺不认、溪南溪北。问白鸥，此际谁来，短艇钓鱼翁独。偏爱山茶雪里，放红艳数朵，衣素裳绿。兽炭金炉，羔酒金锺，正好笙歌华屋。敲冰煮茗风流衬，念不到、有人洄曲。但老农、欢笑相呼，麦被喜添全幅。
水龙吟::吴潜::十洲三岛蓬壶，是花锦、一团装就。轻车细辇，绮罗香里，夜光如昼。朱户笙箫，画楼帘幕，有人回首。想金莲灿烂，星球缥缈，那风景、年时旧。应念白头太守。怎红旗、六街穿透。铺排玳席，追陪珠履，且酾春酎。楚舞秦讴，半慵莺舌，叠翻鸳袖。把千门喜色，万家和气，祝君王寿。
永遇乐::吴潜::和气熏来，这般光景，管无风雨。画栋朱甍，锦坊绣巷，娘子将嫫母。星球高挂，灯楼趱出，良夜正消增五。遨头事，牙旗铁马，且还那时鄞府。甘泉见说，捷书频奏，渐次不烦颦鼓。双凤云间，六鳌海上，祝赞齐手舞。三呼声里，君王万寿，岁岁传柑笑语。便都把，升平旧曲，腔儿旋补。
永遇乐::吴潜::天上人间，这般光景，管无风雨。绣户珠帘，锦坊花巷，戏队将嫫母。月扇团圆，星球灿烂，路偏市三街五。升平事，牙旗铁马，且还旧家藩府。三垂见说，凯歌频奏，渐次不烦颦鼓。双凤云间，六鳌尘外，想间都人欢舞。火城春近，金莲地市，消夜果边曾语。如今但，梅花纸帐，睡魔欠补。
永遇乐::吴潜::祝告天公，放灯时节，且收今雨。万户今门，六街三市，绽水晶云母。香车宝马，珠帘翠幕，不怕禁更敲五。霓裳曲，惊回好梦，误游紫宫朱府。沈思旧日京华，风景逗晓，犹听戏鼓。分镜圆时，断钗合处，倩笑歌与舞。如今闲院，蜂残蛾褪，消夜果边自语。亏人，梅花纸帐，权将睡补。
隔浦莲・隔浦莲近拍::吴潜::兰桡环城数叠。雾雨侵帘箔。翠竹交苍树，幽鸟声声如答。苇岸游绿鸭。暮山合。天际浓云罨，水周币。提携一醉，浊贤清圣欢洽。瀛洲美景，尽道东南都压。今日愁颜回笑颊。
隔浦莲・隔浦莲近拍::吴潜::扇荷偷换羽葆。院宇人声窈。独步亭皋下，阑干并、栖幽鸟。新雨抽嫩草。檐花闹。一片萍铺沼。燕雏小。书空底事，那堪手版持倒。今来古往，几见北邙人晓。乡号无何但日到。
水调歌头::吴潜::小队旌旗出，画倚嵩竹。青秧白水无际，中有一犁耕。听得田翁相语，今岁时年恰好，眨眼是秋成。老守何能解，持此报皇明。望家山，千里外，楚云平。良田二顷，非村非郭枕柴局。况有檐林香透，更有杨堤阴合，魂梦每宵征。巴得西风起，吾亦文前程。
水调歌头::吴潜::老圃无关锁，放客意中行。颇欣天地开阔，烟钓与云耕。荷长亭亭翠盖，竹长森森翠葆，景致闹装成。几树榴花发，映水色偏明。绮楼空，金屋静，恨难平。鼓笙潇笛，谁怜冷落暗尘局。回首百年人事，转眼几番今古，日迈月俱征。且尽一杯酒，退步是前程。
水调歌头::吴潜::过了中秋後，今夜月方佳。看来前夜圆满，才自阙些些。扫尽乌云黑雾，放出青霄碧落，恰似我情怀。把酒自斟酌，脱落到形骸。问渠侬，分玉镜，断金钗。少年心事，不知容易鬓边华。千古天同此月，千古人同此兴，不是旋安排。安得高飞去，长以月为家。
水调歌头::吴潜::重九先三日，领客上危楼。满城风雨都住，天亦相邀头。右手持杯满泛，左手持螯大嚼，萸菊互相酬。徒倚阑干角，一笑与云浮。望平畴，千万顷，稻粱收。江澄海晏无事，赢得小迟留。但恨流光抹电，假似年华七十，只有六番秋。戏马台休问，破帽已飕飕。
水调歌头::吴潜::天宇正高爽，更蹑最高楼。长风为我驱驾，极目海山头。不用牛山孟浩，不用齐山杜牧，人景自堪酬。举酒酹空阔，汗漫与为游。拈黄花，怜白首，恨难收。颓龄使汝能制，何待更封留。眼底朱甍画栋，往往人非物是，蟋蟀自鸣秋。万里一搔首，无处著萧飕。
水调歌头::吴潜::屯结海云阵，奋击藉雷公。忽然天宇轩豁，杲日正当空。照出榴花丹艳，映出栀花玉色，生意与人同。闭纵一翻手，造化不言功。想平畴，禾，黍芄芄。老农拍手相问，相劳笑声中。办取黄鸡白酒，演了山歌村舞，等得庆年丰。此际莼鲈客，倚楫待西风。
二郎神::吴潜::古稀近也，是六十五翁生日。恰就得端阳，艾人当户，朱笔书符大吉。卦气周来从新起，怕白发、苍颜难必。随见定性缘，餐饥眠困，喜无秋唧。盈溢。书生做到，能高官秩。况碌碌儿曹，望郎明郡，叨冒差除不一。
二郎神::吴潜::近时厌雨，喜午日、放开天日。不用辟兵符，从今去也，管定千祥万吉。已报甘泉新捷到，况更是、年丰堪必。任景物换来，蛙鸣蝉噪，耳边唧。洋溢。尽教愿乞，兵厨闲秩。看恰好圆池，随宜亭榭，人道瀛洲压一。
传言玉女::吴潜::众绿亭前，都是郁葱佳气。越姬吴媛，粲珠钿翠珥。红消粉褪，几许粗桃凡李。连珠宝炬，两行缇骑。自笑衰翁，又行春锦绣里。禁肴宫酝，记当年宣赐。
满江红::吴潜::芳景无多，又还是、乱红飞坠。空怅望、昭亭深处，家山桃李。柳眼花心都脱换，蜂须蝶翅难沾缀。谩相携、一笑竞良辰，春醪美。金兽艺，香风细。金凤拍，歌云腻。尽秦箫燕管，但逢场尔。只恐思乡情味恶，怎禁寒食清明里。问此翁、不止四宜休，翁归未。
满江红::吴潜::聊把芳尊，殷勤勤、斜阳休坠。吾老矣，难从仙客，采丹丘李。且趁风光一百五，园林尚有残红缀。更忉忉、百舌对般春，生能美。鸾钗绊，游丝细。鸳袖惹，香尘腻。想吴姬越女，踏青才尔。争似江南樗枥社，俚歌声拂行云里。又枝头、梅子正酸时，莺知未。
满江红::吴潜::楼观峥嵘，浑疑是、天风吹坠。金屋窈，几时曾贮，粗桃凡李。镜断钗分人去後，画阑文砌苍苔缀。想当年、日日醉芳丛，侯鲭美。春水涨，鳞鳞细。春草暗，茸茸腻。算留连光景，古犹今尔。椿菌鸠鹏休较计，倚空一笑东风里。喜知时、好雨夜来稠，秧青未。
满江红::吴潜::一笑相携，且休管、兔升乌坠。那更是，可人宾客，未饶崔李。金叵罗中莹，玉玲珑畔歌珠缀。望湖光、一片浸韶光，真双美。云絮襞，能纤细。云彩聚，能黏腻。料出山归岫，等闲间尔。碧风流人去後，石窗景物春深里。算邯郸、客梦几惊残，炊犹未。
满江红::吴潜::问海棠花，谁留恋、未教飘坠。真个好，一般标格，聘梅奴李。怯冷拟将苏幕护，怕惊莫把金铃缀。望铜梁、玉垒正春深，花空美。非粉饰，肌肤细。非涂泽，胭脂腻。恐人间天上，少其伦尔。西子颦收初雨後，太真浴罢微暄里。又明朝、杨柳插清明，鹃归未。
满江红::吴潜::把手西园，有山色、波光相对。金马客，明朝飞棹，水肥帆驶。问我年华旬并七，异乡时景春巴二。最堪怜、游子送行人，垂杨外。聊小小，旌旗队。聊且且，笙歌载。正冥烟雨，许多情态。南北枝头犹点缀，东西玉畔休辞避。待莼鲈、归思动西风，相携未。
满江红::吴潜::斫却凡柯，放岩桂、出些头地。从此去，引风披露，畅条昌蕊。待得清香千万斛，且饶老子为知己。趁今宵、新月驾空来，浮觞里。刘安笑，淹留耳。吴猛约，何时是。想故山深处，翠垂金缀。须信人生归去好，他乡未必江山美。问钗头、十二意如何，非吾事。
满江红::吴潜::试问平生，几番见、中秋明月。今老矣，一年紧似，一年时节。底事层阴生障碍，不教玉界冰壶彻。莫垣娥、嫌此白头翁，心肠别。风动处，浮云揭。云绽处，清光泄。倩何人扫荡，大家澄澈。且掉悲欢离合事，相逢只怕尊中竭。放儿童、今夜上清霄，探蟾穴。
满江红::吴潜::丹桂重开，向此际、十分香足。最好处，云为幕护，雨为膏沐。树杪层层如宝盖，枝头点点犹金粟。算人间、天上更无花，风流独。玉坛畔，仙娥簇。玉梁上，仙翁掬。叹吾今老矣，两难追逐。休把淹留成感慨，时间赏玩时闲福。怕今宵、芳景便凋零，高烧烛。
满江红::吴潜::岁岁重阳，何曾是、两般时景。人自有、悲欢离合，晦明朝暝。日月湖边来往艇，楼台水底参差影。又何妨、时暂狎沧波，轻鸥并。闲顿放，朱门静。新结裹，朱帘整。尽百年人事，移场换境。欲插黄花身已老，强倾绿醑心先醒。羡游鱼、有钓不能收，钩空饼。
满江红::吴潜::安晚堂前，梅开尽、都无留萼。依旧是、铁心老子，故情堪托。长恐寿阳脂粉污，肯教摩诘丹青摸。纵沈香、为榭彩为园，难安著。高节耸，清名邈。翻李俗，粗桃恶。但山矾行辈，可来参错。六出不妨添羽翼，百花岂愿当头角。尽暗香、疏影了平生，何其乐。
满江红::吴潜::犹记长安，共攀折、琼林仙萼。人已去，年年梅放，怨怀谁托。和靖吟魂应未醒，补之画手何能摸。更堪怜、老子此时来，愁难著。云昼晚，烟宵邈。春欲近，风偏恶。早阑干片片，飘零相错。邂逅聊拼花底醉，迟留莫管城头角。且起居、魏卫国夫人，闻安乐。
满江红::吴潜::问信江梅，渐推出、红苞绿萼。堪爱处，平生怀抱，岁寒为托。瘦骨皱皮犹老硬，孤标独韵难描摸。怕东君、压住等春来，鞭先著。止渴事，风烟邈。和羹事，风波恶。想翠禽啁哳，笑他都错。争似花开颓醉玉，月天更引霜天角。便一年、强作十年人，山中乐。
满江红::吴潜::寒食清明，叹人在、天涯海角。饶锦绣，十洲装就，只成离索。岁去已空莺燕侣，年来尽负鸥凫约。想南溪、溪水一篙深，孤舟泊。天向晚，东风恶。春向晚，花容薄。又荼縻架底，绿阴成幄。舴艋也闻钲鼓闹，秋千半当笙歌乐。问山公、倒载接无，都休却。
满江红::吴潜::钉残花，也随分、红红白白。缘底事，春才好处，又成轻别。芳草凄迷归路远，子规更叫黄昏月。倚阑干、触处是浓愁，凭谁说。我不厌，尊挈。君莫放，笙歌彻。自河南丞相，有兹宾客。一笑何曾千古换，半醺便觉乾坤窄。怕转头、天际望归舟，江山隔。
满江红::吴潜::午枕神游，晓鸡唱、城关偷度。俄顷里、笋舆伊轧，征夫前路。路入江南天地阔，黄云翠浪千千亩。有皤翁、三五喜相迎，邻田父。旋策杖，寻幽圃。旋挈，陈高俎。疑此身归去，朱陵丹府。布谷数声惊梦断，纱窗小阵梅黄雨。把人间、万事一般看，投芳醑。
满江红::吴潜::回首家园，竹多屋、水还多竹。那更是，千峰凝翠，一溪凝绿。多谢故人相问讯，奚奴步步收珠玉。叹暮林、飞鸟也知还，寻归宿。遍历了，岳与牧。享过了，官与禄。算平生万事，尽无不足。争奈乞身犹未可，只缘欠种清闲福。想瞿硎、仙子亦相思，山之。
念奴娇::吴潜::一般妙质，笑乐天、夸诧小蛮樊素。万炳参差罗翠扇，全队西方靓女。不假施朱，也非涂碧，所乐惟幽浦。神仙姑射，算来合共游处。一任冶妓姬，采莲歌里，尽是相思苦。花气荷馨清入骨，长傍银河东注。月澹风轻，雾烟细，忽洒霏微雨。此时心事，美人泽畔停伫。
念奴娇::吴潜::为嫌涂抹，向万红丛里，澹然疑素。非粉非酥能样别，只是凌波仙女。隋沼浓妆，汉池冶态，争似沧浪浦。净鸥洁鹭，有时飞到佳处。梦绕太华峰巅，与天一笑，不觉跻攀苦。十丈藕船游汗漫，何惜浮生孤注。午鼓惊回，依然尘世，扑簌疏窗雨。起来寂寞，倚阑一饷愁伫。
念奴娇::吴潜::白苹影里，向何人可话，平生心素。月魄冰魂凝结就，犹薄湘妃洛女。吴沼芙蓉，陈陂菡萏，散入玄珠浦。采花蜂蝶，雾深都忘归去。堪笑并蒂霞冠，双头酡脸，只为多情苦。空遣隔江游冶子，撩乱心飞目注。同出泥涂，独标玉质，不是曼陀雨。风清露冷，有人长自迟伫。
念奴娇::吴潜::天然皓质，想当年此种，来从太素。一点红尘都不染，罗列蟾宫玉女。色压林，香欺兰畹，肯向闻筝浦。灵龟千岁，有时游漾其处。应念社结庐山，翻嗤靖节，底事攒眉苦。纽叶为盘花当盏，有酒何妨频注。太液波边，昆明池上，岂必沾金雨。从教同辈，为他凝伫。
念奴娇::吴潜::午飙褪暑，向绿阴深处，引杯孤酌。啼鸟一声庭院悄，日影偷移朱箔。杏落金丸，荷抽碧筒，景物挨排却。虚檐长啸，世缘菌簟箨。休问雪藕丝蒲，佩兰钿艾，旧梦都高阁。惟有流莺当此际，舌弄笙簧如约。短棹双溪，么锄三径，归计犹谁托。料应猿鹤，近来都怨离索。
八声甘州::吴潜::向鄞江、面熟是薰风，吹燕麦凫葵。赖君王洪福，河清可晏，物阜人熙。想见搴帷使者，随处采声诗。羡高禽弋，离贴天飞。飞到苍云深处，便敛收毛羽，望暮林归。可以人不若，地挂征衣。
感皇恩::吴潜::老去最难禁，流光如水。甲子徒头试□指。年年生日，怕被旁人拈起。若攀儿额，颓龄犹未。方丈瀛洲，蓝溪碧。转眼鲈莼便秋意。君主定许，整顿江头行李。角巾归去也，休里第。
谒金门::吴潜::纱窗晓。杜宇数声声悄。真个不如归去好。天涯人已老。欹枕欲眠还觉。犹有青灯残照。谩道惜花春起早。家山千里杳。
谒金门::吴潜::停画。天外水澄烟碧。莫看遨头人似织。今年都老色。最苦今朝离夕。未卜今年归日。生怕晚风消酒力。愁城难借一。
谒金门::吴潜::山客野。新把朝衔书写。应想江南樗枥下。踏歌鸡黍社。休问坤牛乾马。大率人生且且。聊唤玉人斟玉。莫辞沈醉也。
谒金门::吴潜::风韵彻。满架平平铺雪。贾女何郎盟共结。睡浓香更冽。春去悄怀怎说。却喜不闻蹄。月夜时来闲蹀。故园三载别。
浣溪沙::吴潜::庆赏元宵只愿情。天公每事秤能平。管教檐溜便收声。三市海巡那惜夜，九街社火亦争名。权将歌酒作工程。
浣溪沙::吴潜::春岸春风荻已芽。推排春事到芦花。只应推上鬓边华。投老未归真左计，久阴得霁且舒怀。红红白白有残葩。
浣溪沙::吴潜::海棠已绽牡丹芽。犹有东君向上花。不须惆怅怨春华。装缀园林新景物，推敲风月旧情怀。也饶浪蕊与浮葩。
浣溪沙::吴潜::正好江乡笋蕨芽。他乡却看担头花。只将蝶梦付南华。万事纷纭都入幻，一杯邂逅且忘怀。年年秋卉与春葩。
浣溪沙::吴潜::雨过池堂水长芽。放开晴日正宣花。十洲三岛撰繁华。水畔丽人唐客恨，山阴佳客晋人怀。可怜云蕊与风葩。
浣溪沙::吴潜::最好荼縻白间黄。消他蜂蝶采花忙。春残红粉厌梳妆。毕卓正思身夜瓮，刘章底用令秋霜。今宵帏枕十分香。
浣溪沙::吴潜::宫额新涂一半黄。蔷薇空自效颦忙。澹然风韵道家妆。可惜今宵无皓月，尚怜向晓有繁霜。何妨手拈一枝香。
海棠春::吴潜::海棠亭午沾疏雨。便一饷、胭脂尽吐。老去惜花心，相对花无语。羽书万里飞来处。
海棠春::吴潜::嫩晴还更宜轻雨。最好处、欲开未吐。一点聘梅心，千古凭谁语。脸霞晕锦娇人处。
海棠春::吴潜::苍龙夭矫停今雨。正不待、云吞雾吐。绝笑大夫松，今古闲言语。清光冷艳侵入处。
霜天晓角::吴潜::倚花傍月。花底歌声彻。最好月筛花影，花月浸、香奇绝。双溪秋月洁。
霜天晓角::吴潜::此花此月。一般风流彻。更好参横斗转，更漏断、人声绝。有谁秋共洁。
霜天晓角::吴潜::杯中吸月。桂树飞琼屑。莫道胡床老子，怕风露、向凄冽。回首云娥折。
霜天晓角::吴潜::为花问月。谁把金魂屑。犹有残英剩蕊，秋向老、香逾冽。且莫都攀折。
霜天晓角::吴潜::新词唱彻。字字珠玑屑。更有张颠草圣，何止是、成双绝。金粟如霏雪。
霜天晓角::吴潜::小山幽彻。遍地堆香雪。只恐今宵入梦，梦到处、魂孤绝。八公头已雪。
霜天晓角::吴潜::梅花一簇。花上千枝烛。照出靓妆姿态，看不足、咏不足。便欲和花宿。
霜天晓角::吴潜::秋凉佳月。扫尽轻衫热。便欲乘风归去，冰玉界、琼林阙。不须持寸铁。
霜天晓角::吴潜::举杯吸月。一洗烦襟热。想见摩诃池上，星斗转、挂银阙。金吾传漏铁。
蝶恋花::吴潜::澹白轻黄纯雅素。一段风流，欹枕疏窗户。夜半香魂飞欲去。伴他月里霓裳舞。消得留春春且住。不比杨花，轻作沾泥絮。况是成阴环幄处。不愁更被红窗妒。
朝中措::吴潜::春空一鸟落云干。只遣客心酸。勺药牡丹时候，午窗轻暖轻寒。
朝中措::吴潜::可人想见倚庭干。嚼句有甘酸。休问沈腰潘鬓，何妨岛瘦郊寒。
朝中措::吴潜::杨花撩乱与云干。春事可悲酸。况是雨荒院落，江南但有春寒。
朝中措::吴潜::夜来梦绕宛溪干。啼梦中酸。过了他乡寒食，白鸥划地盟寒。
朝中措::吴潜::兰皋彻夜树旄干。战渴望梅酸。想有歌姬半臂，更深自可鏖寒。
朝中措::吴潜::衰翁老大脚犹轻。行到净凉亭。近日方忧多雨，连朝且喜长晴。
虞美人::吴潜::东风催客呼前渡。宿鸟投林暮。欲送人送得归人。万叠青山罗列、是愁城。谁家台榭当年筑。芳草垂杨绿。云深雾暗不须悲。只缘盈虚消息、少人知。
秋霁::吴潜::阶砌吟蛩，正竹外萧萧，雨骤风驶。凉浸桃笙，暑消葵扇，借伊一些秋意。枕边茉莉。满尘奁、贮香能腻。也不用，玉骨冰肌，人伴佳眠尔。谁信此境，渐入华胥，旷然不知，庄蝶谁是。笑邯郸、羁魂客梦，贪他荣贵暂时里。
洞仙歌::吴潜::□□□□，□□□□瘦。□□□□□□酒。□□深，碎蕊残萼都收，归簟枕，谁道栀橐敢就。月边偏爱惜，冰玉肌肤，应对垣娥共搔首。疑怪得中原，讹道天花，胡尘後、可堪怀旧。且海国、浮沈醉花心，喜近日烽烟，渐消亭候。
洞仙歌::吴潜::冠儿遍簇，那时人消瘦。玉琼卮劝君酒。是清凉境界，露湿烟凝，香更重，非是沈檀合就。四窗花满砌，争似家山，橙蟹将肥重回首。花亦为君怜，草木禽鱼，相思处、莫如乡旧。更西风、溪莼与香鲈，想别墅樵渔，费他侦候。
小重山::吴潜::碧霄如水月如钲。今宵知为我，特分明。冰壶玉界两三星。清露下，渐觉湿衣轻。高树点流萤。秋声还又动，客心惊。
醉桃源・阮郎归::吴潜::东风阑槛两三亭。游人步晚晴。蜂回蝶转得能轻。忽然春意生。花未老，酒须倾。劝君休独醒。
青玉案::吴潜::流芳只怕春无几。拼夜饮、更才二。不用追他欢乐事。绮窗朱户，燕帷莺馆，多少人憔悴。踏歌梦想江南市。管春尽、扁舟放行李。
点绛唇::吴潜::岸舣扁舟，江南有个人归老。簇新亭沼。分付还他了。凝伫晴空，一抹天边鸟。嗟潦倒。去多来少。莫问钟昏晓。
清平乐::吴潜::轻轻却暑。只是些儿雨。喜看新抽麻与苎。他家烟水墅。晚山放出青青。是谁簸弄阴晴。老子何时去也，祗应露湿金茎。
渔家傲::吴潜::每日困慵当午昼。出来便解双眉皱。一带朦胧烟雨岫。山翁瘦。林泉纵好他园囿。一见此君如话旧。玉版老师呼唤候。万立琅争劝酒。踌躇久。清风收拾归怀袖。
渔家傲::吴潜::遍阅芳园闲半昼。残花尚有榴裙皱。倦鸟投林云返岫。人影瘦。可怜身世为他囿。燕子飞来还忆旧。回头又是梅黄候。且尽一杯昌酒。凝睇久。晚风细雨沾衫袖。
柳梢青::吴潜::绿野平泉，古来人事，空里飞花。月榭风亭，荷漪藓石，说郑公家。老梅傍水茶牙。人那得、光阴似他。万种思量，百年倒断，付与残霞。
柳梢青::吴潜::好把元宵。良辰美景，暮暮朝朝。万盏华灯，一轮明月，燕管秦箫。何人帕坠鲛绡。有玉凰、金鸾绣雕。目下欢娱，眼前烦恼，只在今宵。
贺圣朝::吴潜::捷书夜半甘泉去。报天骄膏斧。摩空铜垒，闸流瞿滟，扫清云雾。楼兰飞馘，焉耆授首，谩夸称前古。须知开庆，太平千载，方从今数。
浪淘沙::吴潜::望月眼穿东。云幕千重。有时推出赖他风。恰似玉环犹未窦，得恁玲珑。谁在华山峰。一半天中。君逾五十我成翁。未必明年如此夜，笑口难逢。
贺新郎::吴潜::汲水驱炎热。晚些儿、披衣露坐，待他凉月。俄顷银盘从海际，推上璇霄璧阙。尽散作、满怀冰雪。万里河潢收卷去，掩长庚、弧矢光都灭。一大片，琉璃揭。玉ょ药何时歇。几千年、阴晴隐现，团圆亏缺。月缺还圆人但老，重换朱颜无诀。想旧日、嫦娥心别。且吸琼浆斟北斗，尽今来、古往俱休说。香茉莉，正清绝。
贺新郎::吴潜::月绽浮云里。未须臾、长风扫荡，碧空如水。谁在冰壶玉界上，眇视征蛮战蚁。便弃掷、尘寰脱屣。葛清冷紧袖冷，露华浓、暗袭人肌理。和酷暑，争些气。谯楼漏转三更二。夜沈沈、经星纬宿，换垣移市。万籁渐生秋意思，时节那堪屈指。奈投老、未酬归计。矫首高天天不应，忽林梢、睡鹊惊飞起。同一梦，我与尔。
鹊桥仙::吴潜::银河半隐，玉蟾高挂，已觉炎光向後。穿针楼上未眠人，应自把、荷花揉。双星缥缈，霎时聚散，肯向鹊桥回首。原来一岁一番期，却捱得、天长地久。
鹊桥仙::吴潜::馨香饼饵，新鲜瓜果，乞巧千门万户。到头人事控抟难，与拙底、无多来去。痴儿忘想，夜看银汉，要待云车飞度。谁知牛女已尊年，又那得、欢娱意绪。
秋夜雨::吴潜::不嫌天上云遮月。雨来正是双绝。雷公驱电母，尽收卷、十分袢热。三更又报初秋了，少待他、西风凄冽。
秋夜雨::吴潜::云头电掣如金索。须臾天尽帏幕。一凉恩到骨，正骤雨、盆倾檐角。桃笙今夜难禁也，赖醉乡、情分非薄。
秋夜雨::吴潜::单于系颈须长索。捷书新上油幕。尽沈边柝也，更底问、悲笳哀角。衰翁七十迎头了，先自来、声利都薄。
秋夜雨::吴潜::吴翁里第还巾角。不妨天地席幕。家僮归报道，快酿酒、休教薄。相逢聚散应搔首，且趁时、一笑为乐。
秋夜雨::吴潜::西风半入孤城角。人生归燕巢幕。倦翁衰甚也，又不是、官卑禄薄。收绳卷索今番稳，尽一丘一壑足乐。
秋夜雨::吴潜::晚来小雨鸣檐角。又还烟障云幕。四明窗透荡，渐夜永、衫轻薄。候虫但要吟教老，不管人、老欠欢乐。
生查子::吴潜::坐临芳沼边，荷气侵衣湿。唧唧暗蛩鸣，点点流萤入。人生歧路中，底用杨朱泣。一笑倚阑干，颓玉当风立。
生查子::吴潜::夜夜云气浮，带得香烟湿。万籁本无情，一一秋声入。须臾离合间，应笑儿曹泣。新雨涨鄞江，明日桅樯立。
西河::吴潜::都会地。东南盛府堪记。蓬莱缥缈十洲中，雉城拥起。凭高一盼大江横，遥连沧海无际。壁同众山翠倚。赤龙、白鹞争系。风帆指顾便青齐，势雄万垒。越栖吴沼古难凭，兴亡都付流水。画堂绮屋锦绣市。是洛阳、耆旧州里。
桂枝香::吴潜::三年海国。又荏苒素秋，天净如沐。凄砌寒蛩暗语，杵声相续。梧桐一叶西风里，对斜阳、好个团簇。老香堂畔，苍然古桧，无限心曲。叹石室、棋方半局。便时换人非，光景能蹙。千古鸱夷，尚恐欠些归宿。倚空笑把轮云事，付坤牛、乾马征逐。且巴重九，昭亭句溪，杖藜巾幅。
南乡子::吴潜::野思浩难收。坐看鱼舟度远洲。芦苇已雕荷已败，风飕。桂子飘香八月头。归计这回酬。犹及家山一半秋。虽则家山元是客，浮休。有底欢娱有底愁。
南乡子::吴潜::野景有谁收。只在苍鸥白鹭洲。风树飘摇云树暗，衣飕。目断青天天际头。壮志世难酬。丹桂红蕖又晚秋。多少心情多少事，都休。载取江湖一片愁。
行香子::吴潜::世事尘轻。宠辱何惊。□不须、更问君平。一帆客棹，几曲渔汀。正年华晚，露华澹，月华明。休论烟阁，莫说云屏。算惟堪、瓜种东陵。
秋夜雨::吴潜::腰棚傀儡曾悬索。粗瞒凭一层幕。施呈精妙处，解幻出、蛟龙头角。谁知鲍老从旁笑，更郭郎、摇手消薄。
糖多令・唐多令::吴潜::鸥鹭水中洲。夕阳天际流。倚西风、底处危楼。若使中秋无好月，虚过了、一年秋。举眼望云头。蟾光一线不。
南乡子::吴潜::黄耳讯初收。为说鸥汀与鹭洲。争问主人归近远，飕飕。定是登高九月头。有酒且相酬。莫管西风满鬓秋。今日是今明日古，休休。转首鄞江总别愁。
诉衷情::吴潜::今宵分破鹘沦秋。孤客兴何悠。要向云中邀月，真个是呆头。风阵紧，电光流。雨声飕。嫦娥应道，未卜明年，是乐还愁。
水调歌头::吴潜::今岁月和桂，不肯作中秋。一年惟此佳节，底事白教休。我已侵寻七秩，况复轮万感，合恨更分愁。先自无聊赖，雨意得能稠。天柱峰，知何处，老难游。痴云如妒，不知弦管可吹不。安得风姨扫荡，推出团圆月姊，便遣桂香浮。世事十常九，不使展眉头。
水调歌头::吴潜::已是三堪乐，更是百无忧。山朋溪友呼酒，互劝复争酬。钓水肥鲜鳊鳜，采树甘鲜梨栗，一齐收。树底飞轻盖，溪上放轻舟。笑鸱夷，名已谢，利还谋。蜗蝇些小头角，何事被渠钩。春际鹭翻蝶舞，秋际猿啼鹤唳，物我共悠悠。倚棹明当发，归梦落三洲。
水调歌头::吴潜::老子百般足，无事可闲忧。几年思返林壑，今日愿方酬。潦倒戏衫舞袖，郎讲门槌拍板，端的这回收。日月两浮毂，身世一虚舟。想鹪鹩，与鸿鹄，不相谋。惊鳞万里深逝，谁肯更吞钩。醉则北窗高卧，醒则南园行乐，莫莫更悠悠。云在山中谷，月在水中洲。
水调歌头::吴潜::若说故园景，何止可消忧。买邻谁欲来住，须把万金酬。屋外泓澄是水，水外阴森是竹，风月尽兜收。柳径荷漪畔，灯火系渔舟。且东皋，田二顷，稻粱谋。竹篱茅舍，窗户不用玉为钩。新擘黄鸡肉嫩，新斫紫螯膏美，一醉自悠悠。巴得春来到，芦笋长沙洲。
水调歌头::吴潜::且尽一杯酒，莫问百年忧。胸中多少磊块，老去已难酬。见说旄头星落，半夜天矫陨坠，玉垒阵云收。世运回如此，稳泛辋川舟。鸥鹭侣，猿鹤伴，为吾谋。主人归也，正是重九月如钩。便把三程为两，更趱两程为一，尚恐是悠悠。旁有渔翁道，肯负白苹洲。
水调歌头::吴潜::处处羊肠路，归路是安便。从头点检身世，今日岂非天。未论分封邦国，未论分符乡国，晚节且圆全。但觉君恩重，老泪忽潸然。谢东山，裴绿野，李平泉。从今许我，攀附诸老与齐肩。更得十年安乐，便了百年光景，不是谩归田。谨勿伤离别，聊共醉觥船。
浣溪沙::吴潜::半饷西风暖换凉。岩花月魄衬云裳。一杯旋擘翠橙香。旧酝不妨排日醉，新尚可去时尝。无何乡里是吾乡。
谒金门::吴潜::秋已老。又是败荷衰草。客子安排归棹了。回头烟树渺。檀板休教歌杳。金兽且教香绕。一醉秋堂秋夜悄。从他霜漏晓。
谒金门::吴潜::汤怕老。缓煮龙芽凤草。七碗徐徐撑腹了。庐家诗兴渺。君岂荆溪路杳。我已泾川梦绕。酒兴茶酣人语悄。莫教鸡聒晓。
谒金门::吴潜::休怨老。更替北邙荒草。勘破人生都已了。江湖归兴渺。盘谷深深杳杳。曲水弯弯绕绕。啼鸟空山山更悄。钟昏钟又晓。
水调歌头::吴潜::倚舵秋江浒，明日片帆轻。从头点检身世，百事已圆成。及第曾攀龙首，仕宦曾居鸱阁，衣锦更光荣。若又不知止，天道恐亏盈。借称呼，遮俗眼，便归耕。但馀心愿，朝暮香火告神明。一愿君王万寿，次愿干戈永息，三愿岁丰登。四愿老安乐，疾病免相荣。
水调歌头::吴潜::便作阳关别，烟雨暗孤汀。浮屠三宿桑下，犹自不忘情。何况情锺我辈，聚散葱葱草草，真个是云萍。上下四方客，後会渺难凭。愿诸公，皆衮衮，喜通津。老夫从此归隐，耕钓了馀生。若见江南苍，更遇江东黄耳，莫惜寄音声。强阁儿女泪，有酒且频倾。
贺新郎::吴潜::晚打西江渡。便抬头、严城鼓角，乱烟深处。无限珠玑双手接，颇觉奚囊暴富。强载月、空舟回去。劝子不须忧百草，四周维、自著灵鳌柱。互今古，只如许。杭州直北还乡路。想山中、猿呼鹿啸，鹭翔鸥舞。尽道翁归真个也，只怕颜容非故。愿从此、耕云钓雨。盘谷幽深空谷杳，但书来、时寄相思句。千里外，镇延伫。
风流子::方君遇::春被雨禁持。伤心事、仿佛去年时。记芳径暮归，褪妆微醉，暗帏先寝，闻笑佯痴。回首别离容易过，杨柳又依依。红烛怨歌，鬓花零落，青绫牵梦，屏影参差。桃源今何在，刘郎去，应念瘦损香肌。误约夜阑，从前怪我都疑。
贺新郎::平江妓::春色元无主。荷东君、著意看承，等闲分付。多少无情风与浪，又那更、蜂欺蝶妒。算燕雀、眼前无数。纵使帘栊能爱护，到如今、已是成迟暮。芳草碧，遮归路。看看做到难言处。怕宣郎、旌旗轻转，易歌襦裤。月满西楼弦索静，云蔽城阆府。便恁地、一帆轻举。独倚阑干愁拍碎，惨玉容、泪眼如红雨。去与住，两难诉。
满江红::陈垲::万里长江，天与限、东南吴楚。何人者，提英□□，指鞭欲渡。孟德舳舻烟赤壁，佛狸心胆寒瓜步。问波涛、说尽几英雄，今犹古。中原地，纷（下缺）。
减字木兰花::淮上女::淮山隐隐。千里云峰千里恨。淮水悠悠。万顷烟波万顷愁。山长水远。遮住行人东望眼。恨旧愁新。有泪无言对晚春。
行香子::黄孝迈::
水龙吟::黄孝迈::自侧金卮，临风一笑，酒容吹尽。恨东风、忙去熏桃染柳，不念淡妆人冷。惊鸿去後，轻抛素袜，杳无音信。细看来，只怕蕊仙不肯，让梅花俊。
湘春夜月::黄孝迈::近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。空樽夜泣，青山不语，残月当门。翠玉楼前，惟是有、一波湘水，摇荡湘云。
水龙吟::黄孝迈::闲情小院沈吟，草深柳密帘空翠。风檐夜响，残灯慵剔，寒轻怯睡。店舍无烟，关山有月，梨花满地。二十年好梦，不曾圆合，而今老、都休矣。谁共题诗秉烛，两厌厌、天涯别袂。柔肠一寸，七分是恨，三分是泪。芳信不来，玉箫尘染，粉衣香退。待问春，怎把千红换得，一池绿水。
水调歌头::吴千能::澹氏人安在，缥缈九霄间。我来唯有石屋，周览百寻宽。一曲中分夷险，两牖空光平布，满洞贮清寒。高歌自堪仰，何必论金丹。周贤士，知此意，薄秦官。一床一枕，依然犹伴白云间。门外俗尘如海，门里道心如水，谈笑足回澜。此事无今古，不信叩嵛山。
望海潮::史隽之::危岑孤秀，飞轩爽豁，空江泱漭黄流。吴札故邱，春申旧国，西风吹换清秋。沧海浪初收。共登高临眺，尊俎绸缪。凤集高罔，驹留空谷接英游。八窗尽控琼钩。送帆樯杳杳，潮汐悠悠。千古兴怀，关河极目，愁边灭没轻鸥。淮岸隔重洲。认澹霞天末，一缕青浮。未许英雄老去，西北是神州。
水调歌・水调::张友仁::石屋势平旷，峭壁几岩。妙哉天造地设，谁复谓神剜。畴昔涪翁题品，曾说人寰稀有，岂特冠湘南。趁取脚轻健，相与上高寒。避秦者，君莫问，意其间。祖龙文密，至今草木尚愁颜。
酹江月・念奴娇::王柏::今岁腊前，苦无多寒色、梅花先白。可惜横斜清浅处，谁妨孤山仙客。玉勒寻芳，金尊护冷，定与心期隔。夜阑人悄，可无一段春月。怕它香已飘零，罗浮梦断，不与东君接。买得鹅湖千幅绢，留取天然标格。
贺新郎::刘震孙::怕绿野堂边，刘郎去後，谁伴老裴度。
点绛唇::周晋::午梦初回，卷帘尽放春愁去。昼长无侣。自对黄鹂语。絮影苹香，春在无人处。移舟去。未成新句。一砚梨花雨。
清平乐::周晋::图书一室。香暖垂帘密。花满翠壶熏研席。睡觉满窗晴日。手寒不了残棋。篝香细勘唐碑。无酒无诗情绪，欲梅欲雪天时。
柳梢青::周晋::似雾中花，似风前雪，似雨馀云。本自无情，点萍成绿，却又多情。西湖南陌东城。甚管定、年年送春。薄东风，薄情游子，薄命佳人。
菩萨蛮::曾原一::淡黄斜日留汀草。檐低半露遥岑小。病眼不禁愁。阑干无数秋。雁声何处落。旧梦还惊觉。风重葛衣单。深山吹笛寒。
小重山::曾原一::薄雪初消银月单。疏疏浮竹影、矮红阑。梅花梦事落孤山。禁人处，霜重鼓声寒。留取晓来看。斑帘低小阁、烛花残。
谒金门::曾原一::梅粉褪。点点雨声春恨。半吐桃花芳意嫩。草痕青寸寸。把酒花边低问。莫解寒深红损。等待春风晴得稳。琵琶重整顿。
临江仙::赵希囿::天宇寥山气肃，云寒树立无声。读书岩下石纵横。红尘飞不到，溪水自澄清。疏影暗香沙路古，何妨曳杖闲行。巢林冻雀不曾惊。晚钟穿翠霭，来共话平生。
水调歌头::江万里::生日重重见，馀闰有新春。为吾母寿，富贵外物总休论。且说家怀旧话，教学也曾菽水，亲意尽欣欣。只此是真乐，乐岂在邦君。吾二老，常说与，要廉勤。庐陵几千万户，休戚属儿身。三瑞堂中绿醑，酿就满城和气，端又属人伦。吾亦老吾老，谁不敬其亲。
西江月::萧廷之::两手劈开混沌，坦然直露丹宗。日魂月魄自西东。牢捉莫轻放纵。外道邪魔缩项，相将结宝中宫。九还七返片时功。皆赖黄婆相送。
西江月::萧廷之::默运乾坤否泰，抽添妙在屯蒙。起於复卦剥于终。温养两般作用。沐浴要防危险，吹嘘全藉离风。工夫还返入坤宫。火足不宜轻弄。
西江月::萧廷之::要识真铅真汞，都来只一根源。烹煎火候妙中玄。不是知音难辨。采取莫差时日，仍分弦後弦前。玉炉一霎火烧天。无位真人出现。
西江月::萧廷之::莫问九三二八，无过阴偶阳奇。大都离坎结夫妻。要识屯蒙既未。若遇一阳起复，便堪进火无迟。只应差失在毫厘。野战更宜仔细。
西江月::萧廷之::鼎器法天象地，坎离运用无差。夫妻相会入黄家。共说无生妙话。雨意云情了当，领头驾动河车。搬归顶上结三花。牢闭玉关金锁。
西江月::萧廷之::拨动顶门关捩，自然虎啸龙吟。九还七返义幽深。出入不离玄牝。运用玉炉火候，鼎中练就真金。强兵战胜便收心。妙在无伤无损。
西江月::萧廷之::一二复临养火，兔鸡沐浴潜藏。分明变化在中央。结就玄珠片饷。还返归根托体，守城抱一提防。黄庭来往是寻常。恍惚之中纵放。
西江月::萧廷之::夹脊双关透顶，此为大道玄门。金丹只是此宗根。大要知时搬运。温养守城野战，华池玉液频吞。玉炉常使火温温。采药审他老嫩。
西江月::萧廷之::调燮火工非小，差殊只在毫厘。鼎炉汞走黑铅飞。从此恐君丧志。须共真师细论，无令妄动轻为。幽微玄妙最深机。言语仍须避忌。
西江月::萧廷之::九曲江头逆浪，霎时冲过天心。顶上水澄澄。酝就琼浆自饮。便向此时采取，河车搬运无停。阴阳一气自浮沈。锁闭玉关牢稳。
西江月::萧廷之::药产西南坤地，金丹只此根宗。学人著意细推穷。妙绝无过真种。了一万般皆毕，休分南北西东。执文泥象岂能通。恰似哑人谈梦。
西江月::萧廷之::金液还丹大道，古人万劫一传。倾心剖腹露诸篇。接引直超道岸。莫怪天机泄尽，此玄玄外无玄。留传後代与名贤。有目分明觑见。
南乡子::萧廷之::真汞与真铅。产在先天与後天。大开知时勤采取，玄玄。得穴何愁不作仙。进火要精专。审究前弦与後弦。屯卦抽添蒙卦止，难传。毫发差殊不结丹。
南乡子::萧廷之::两手擘鸿。慧剑飞来第一峰。外道修罗惊缩项，神通。造化元来在掌中。锻炼玉炉红。橐龠吹嘘藉巽风。十月托胎吞入腹，坤宫。立见三清太上翁。
南乡子::萧廷之::温养象周天。须要微微火力全。爱护婴儿惟藉母，三年。运用抽添象缺圆。牛斗会河边。拾取玄珠种玉田。定意如如行火候，精专。剖腹分明说与贤。
南乡子::萧廷之::生甲更生庚。此是丹头切要明。药嫩采来归土釜，煎烹。文武刚柔次第行。片饷结丹成。沐浴防危更守城。到此不须行火候，持盈。火若加临必定倾。
南乡子::萧廷之::木兔与金鸡。刑德临门有偶奇。炉内丹砂宜沐浴，防危。神水溶溶满玉池。年月日并时。刻里工夫一例推。著意研穷丹造次，毫厘。十月殷勤自保持。
南乡子::萧廷之::鼎器法乾坤。上是天元下地元。若也更能颠倒运，交番。阖劈循环在八门。搬运上。龟与蛇儿自吐吞。百尺竿头牢把线，掀援。从此元神命永存。
南乡子::萧廷之::关锁自周天。升降循环三寸田。不在嘘呵并数息，天然。九转无亏火力全。胎息漫流传。要在阴阳不可偏。呼吸吹嘘皆赖巽，绵绵。妙在前弦与後弦。
南乡子::萧廷之::复卦起潜龙。戊己微调未可攻。九二见龙临卦主，神通。从此炉中次第红。泰卦恰相逢。猛火烧乾藉巽风。炼就黄芽并白雪，奇功。还返归坤道始穷。
南乡子::萧廷之::识得水中金。煅炼烹煎理更深。进退抽添须九转，浮沈。温养潜龙复与临。妙运自天心。托仗黄婆配丙壬。酝就醍醐山顶降，频斟。慢拨无弦一曲琴。
南乡子::萧廷之::长子到西方。少女归乾变六阳。便好下功修二八，提防。至九方知道自昌。牛斗共商量。巧夺天功妙莫量。离坎夫妻交媾後，难忘。始觉壶中日月长。
南乡子::萧廷之::白雪与黄芽。两味精华共一家。采择辨时衰与旺，堪夸。火候毫厘不可差。顶上结三花。驾动羊车与鹿车。乌兔往来南北面，交加。从此天河稳泛槎。
南乡子::萧廷之::尽净露天机。只恐时人自执迷。颔下藏珠当猛取，休迟。道在身中更问谁。尘纲忽抛离。百岁年华七十稀。莫待老来铅汞少，堪悲。业报前途难自欺。
百岁令::朱涣::瑞芳楼下，有花中君子，群然相聚。笑把筒が露，来庆黄堂初度。净植无尘，清香近远，人与花名伍。六郎那得，这般潇洒襟宇。运了多少兵筹，依红泛绿，向俭池容与。歌裤方腾持节去，未许制衣湘楚。
二郎神::周弼::浪花皱石，毡叶月、欲移还定。想白伫烘晴，黄蕉摊雨，人整斜巾照领。翦断鲛绡何人续，黯梦想、秋江风冷。空露渍藻铺，云根苔，指痕环影。重省。五湖万里，谁问烟艇。料宝像尘侵，玉瓢珠锁，羞对菱花故镜。
浣溪沙::周弼::朴朴精神的的香。荼縻一朵晓来妆。雏莺叶底学宫商。著意劝人须尽醉，扶头中酒又何妨。绿窗花影日偏长。
浣溪沙::黄时龙::雨歇花梢月正明。映帘人静绣灯昏。鸳鸯成字便停针。笑启玉奁明酒晕，缓寻金叶熨香心。一春情绪此时深。
夜行船::黄时龙::十四弦声犹未断。星月上、西墙一半。却手休弹，含情微妒，报道春宵短。银烛纱笼须早办。
虞美人::黄时龙::卷帘人出身如燕。烛底粉妆明艳。羯鼓初催按六么。无限春娇都上、舞裙腰。画堂深窈亲曾见。宛转楚波如怨。小立花心曲未终。一把柳丝无力、倚东风。
玉楼春::陈云::琼奴家与章台并。路远可怜归梦近。波头浪语脸红潮，镜面频思眉翠晕。年年花月年年病。
谒金门::陈云::春昼永。接叶鸣禽相应。风定落红香一径。疏疏窗竹影。寂寞年时酒病。远笛悠悠吹醒。闲上层楼天又暝。云山青不尽。
谒金门::陈东甫::西风竹。风入翠烟□矗。红小阑干知几曲。声声敲碧玉。窗下凤台银烛。断梦已惊难续。曾伴去年庭下菊。夜阑听雨宿。
长相思::陈东甫::花深深。柳阴阴。度柳穿花觅信音。君心负妾心。怨鸣琴。恨孤衾。钿誓钗盟何处寻。当初谁料今。
望江南・忆江南::陈东甫::芳思远，南苑惜春时。
瑞鹤仙::黄中::睡馀抛倦枕。忆篆鼎香销，起来慵整。晴光破清冷。正柳黄梅淡，染金匀粉。茶瓯隽永。试经行、桐花旧井。记前回、未绿鸥波，近日燕芹青尽。因省。春风如旧，人面何归，对时伤景。楼高望回。潮有信，雁无准。任相如多病，沈郎全瘦，都没音尘寄问。便做无、阿鹊频频，可能睡稳。
水龙吟::李曾伯::西风吹上牛头，天涯慰此人情耳。斜阳任晚，青山全似，故人知己。迤逦归来，须臾懒去，桂华犹未。待冰轮推上，梧桐树了，更儿是、点儿几。满眼碧天如洗。便分明、水晶宫里。区区玩事，一觞一咏，一灯而已。欲待无眠，争如且恁，有无穷意。怕嫦娥，隔窗偷看，须下却、帐儿睡。
水龙吟::李曾伯::几年野渡孤舟，萧然袖此经纶手。归来廊庙，从容进退，祖风犹有。小队环花，轻艘漕玉，暂临金斗。把持书帷幄，期年坐啸，尘不动、依依柳。好是公堂称寿。正元戎、阃垣开後。旌旗才举，胡雏马上，闻风西走。一点阳春，无边德泽，淮山长久。待官军，定了长安，貂蝉侍、未央酒。
水龙吟::李曾伯::明堂一柱擎天，眼看黄阁空诸老。平生方寸、班班四字，诚心公道。玉帐云旗，金城露布，尚勤征讨。向淮头蜀口，一时做就，安石传、孔明表。谈笑妖氛如扫。看整齐、乾坤都了。衮衣赤，归来廊庙，雍容师保。三相一门，双亲千岁，人间蓬岛。举黄封，细唱调羹，官梅上、正春早。
水龙吟::李曾伯::东南一气当春，便从黄钺登台斗。紫皇举此，亨屯济泰，属之公手。淮浦烽销，未央觞献，捷传清昼。庆太平朝野，重见，昔淳化、今嘉。史观年编新就。看勋庸、光前垂後。三槐鼎盛，双椿盘固，古今希有。宴侍龙颜，欢承鹤发，相期长久。问前朝，相业谁同，八九十、迈文富。
水龙吟::李曾伯::岷峨寿佛东来，手移斗柄春寰宇。经纶事业，诗书流出，时为膏雨。载采三阶，炳丹一念，雍容枢辅。望岩廊风范，扬休山立，真汉相、殆天与。国步时当如许。赖明堂、倚空一柱。苍生引领，整齐中夏，奠安西土。多士相期，直须无愧，范韩文富。且梅边一笑，春风祝公，寿介东鲁。
水龙吟::李曾伯::举杯长揖常娥，高情怜我霜髯白。婆娑树底，老蟾何物，千秋一色。一镜高悬，肺肝洞烛，了无尘隔。任亿千万里，同然玉界，都不管、天南北。老子萍蓬纵迹。对西风、几番行役。平生玩事，从头细数，山川历历。明月明年，知他何处，能如今夕。惜无人共我，登楼酹古，一笑横笛。
水龙吟::李曾伯::少年管领良宵，直须醉待东方白。而今老去，何忧何乐，不空不色。桐影横斜，桂香摇落，仙凡奚隔。怅银桥梦断，玉啸声杳，人如往、楚天北。冷眼乾坤阵迹。笑英雄、等为行役。庾楼袁舫，浩歌长啸，壮游曾历。万里瑶台，乘风归去，不知何夕。对冰轮孤负，欠千锺酒，与三弄笛。
水龙吟::李曾伯::归来袖手江湖，不妨左右持螯白。凉宵幸对，一轮端正，娟娟秋色。万宇冰清，千林霜缟，更无云隔。对金茎露冷，铜壶漏静，梧阴转、画桥北。堪叹平生辙迹。算纷纷、为谁驱役。兔蟾应笑，蝇蜗累我，中年虚历。抖擞吟情，徘徊舞影，可怜佳夕。怅力微心在，梦中一曲，似黄楼笛。
水龙吟::李曾伯::归来三见梅花，年年借此花为寿。八窗轩槛，月边竹畔，数枝开又。姑射肌肤，广平风度，对人依旧。把离骚读遍，椒兰荃蕙，奚敢及、众芳首。幸与岁寒为友。任天公、雪霜。香名一点，西湖东阁，逊浦曾有。金鼎家毡，玉堂椽笔，傥来斯受。且巡檐、管领先春，林外事、付卮酒。
水龙吟::李曾伯::几番南极星边，樽前常借南枝寿。今年好处，冰清汉节，与梅为友。老桧苍榕，婆娑环拱，影横香瘦。把草庭生意，蛮烟尽洗，都付与、风霜手。岭首小春时候。看明宵、桂轮圆又。此人此地，此花此月，宜诗宜酒。把绣归来，调羹金鼎，西湖春後。愿玉奴、岁与素娥不老，共人长久。
水龙吟::李曾伯::小窗香雾笼葱，砚寒金井频呵冻。老坡仙去，新声犹寄，绿毛么凤。瘦脸盈盈，不禁，雪浓霜重。赖墨池佳致，草成玄白，聊以此、当清供。长记月明曾共。拈虬髯、几番孤耸。春风一点，著公翠袖，撩人清梦。逋尔何如，西湖惯见，影斜芗动。要岁寒得友，岂容无竹，倩谁添种。
水龙吟::李曾伯::元英燕罢瑶台，玉妃满地花钿委。山川幻出，剡溪梁苑，齐宫郢里。半点瑕无，一团和就，珠圆琼碎。任谢家儿女，庭前争诧，临空撤、絮风起。夜入蔡州城里。问官军、果谁堪比。饮羔烹凤，众宾一笑，直聊尔耳。寒耸玉楼，冻呵金井，属公诗史。更须待大白，浩歌黄竹，为丰年喜。
水龙吟::李曾伯::玉龙飞下残鳞，千岩万壑皆填委。乾坤一色，不知身隔，蓬莱几里。疑是瑶英，盛开元圃，被风敲碎。倚危楼极目，长江渺处，浑错认、沙鸥起。依约青帘遥指。记山家、酒香无比。访梅江路，何时归唤，小苍长耳。孙案袁门，不妨高卧，足娱书史。且摩挲霜鬓，嘲吟冰著，共荆人喜。
水龙吟::李曾伯::琅琅环佩三千，一楼玉立中端委。瑶琚碾就，襄王故国，屈平遗里。多少铅华，飞琼涂抹，一时碎。记少年驰逐，银杯缟带，几番被、鸡呼起。冷入重貂如水。鬓丝丝、叹非前比。羔儿满泛，狮儿低唱，飘风过耳。冰释边忧，春生民乐，欢形佐史。倩何人蜚奏，五云天上，助吾君喜。
醉蓬莱::李曾伯::倚栏干一笑，旧日琵琶，何处寻觅。独立东风，吹未醒狂客。沙外青归，柳边黄浅，依旧自春色。极目长淮，晴烟一抹，不堪重忆。老子平生，萍流蓬转，昔去今来，鸥鹭都识。拍拍轻舟，烟浪暗天北。
醉蓬莱::李曾伯::是人生好处，仕宦归来，享清闲福。屈指吾翁，恰八年荆蜀。星火丛中，风涛局上，转青天刍粟。轺传欣还，里闾相庆，双鬓犹绿。为报中朝，如今老子，肯把貂蝉，换取松菊。西舍东邻，正新初熟。
醉蓬莱::李曾伯::把东南温厚，天遣西来，试薰风手。一佛人间，与峨眉长久。玉帐旌旗，金城鼓吹，笑乌奴歌酒。狐兔烟清，貔貅月淡，凯音新奏。元明时，中朝司马，记得边人，岁问安否。勋业如今，□□□□□。
醉蓬莱::李曾伯::有擎天一柱，殿角西头，手扶宗。万里鱼凫，倚金城山立。亭障惊沙，毡裘卷地，倏度黄龙碛。玉帐从容，招摇才指，顿清边色。见说中天，翠华南渡，一捷金平，胆寒西贼。帝锡公侯，更高逾前绩。
醉蓬莱::李曾伯::记石湖佳句，为海棠花，合来西蜀。不道东州，更香霏情淑。汉竹光中，召棠阴里，想清欢未足。少驻旌麾，姑留樽俎，待春风曲。见说吾家，丹溪老子，万籍名堂，孙枝犹馥。南极星边，正魁星明烛。
醉蓬莱::李曾伯::问江东父老，十数年来，谁为安石。万里鲸波，一柱独山立。汉橐班高，郢斤名重，喜动旌旗色。虎踞龙盘，有人於此，千载犹昔。好是元戎，护寒旧手，到处人传，争道公别。办取风樯，指顾定南北。
醉蓬莱::李曾伯::自陇头垂谱，调鼎传家，典刑犹有。岁岁芳期，报小春时候。仙骨非凡，生香不断，标格蕙兰右。江路孤山，水边雪际，为渠诗瘦。白玉堂前，青毡席上，孰谓无人，有如此酒。得意春风，且占万花首。
醉蓬莱::李曾伯::正阳生一脉，绣日添长，台云书瑞。劲节昂霄，仁意雪霜里。粟庾红陈，草扉绿茂，襦裤蔼千里。马熟车轻，铃斋曾到，从容游戏。好是邦人，能言世美，犹爱其棠，而况其子。洞里桃花，岁月任渠记。
六州歌头::李曾伯::桂香深处，倾盖岭之西。云南外，曾指点，是挛。酌玻璃。带江山里，挥银笔，绮句，湖海气，羞篷弱，吐虹霓。回首烟尘碌碌，公家事、自笑痴儿。盍田园归去，耕钓侣黔黎。月夕花时。恣吟题。怅荆州路，同北望，剡溪兴，又东驰。雄边上，夸前躅，壮新基。灿宸奎。客问西陲事，公莫惜，语教知。秋城梦，笳却骑，舞闻鸡。休作中年离恨，聊拼取、一醉如泥。
摸鱼儿::李曾伯::对楼头、欠招欢伯，和风吹老芳讯。凭阑面面蒲萄绿，依约碧岑才寸。无尽兴。纵燃竹烹泉，亦自清肠吻。凭谁与问。旧城郭何如，英雄安在，何说解孤愤。铜路，极目长安甚近。当时宾主相信。翩翩公子登高赋，局面还思著紧。乘暇整。谩课柳评花，援镜搔蓬鬓。江平浪稳。怅我有兰舟，何人共楫，毋作孔明恨。
八声甘州::李曾伯::拟龙山、把酒酹西风，西风苦无情。似秋容不受，骚人登眺，特地悭晴。依稀两三过雁，何处是方城。目断危楼外，山远烟轻。且对黄花一笑，叹浮生易老，乐事难并。唤遏云低唱，檐溜任霏铃。
八声甘州::李曾伯::有庞眉、扶杖岘山来，举觞寿南山。道天怜赤子，相逢钧播，久望毡还。幸际君王神武，上宰是甘盘。少运风霆手，整顿何难。好个霜天时候，听雁门新雁，眺远凭阑。想经纶心上，一点炳如丹。
沁园春::李曾伯::形胜风流，乐事良辰，一时四并。正榆更新火，觞浮曲水，那堪上巳，又是清明。赤壁功名，东坡文字，俯仰人间无古今。诗书帅，对烽烟静昼，俎豆添春。水边天气催人。便须认杨花雪样生。慨英风满席，思旌绵上，清谈束阁，肯记兰亭。安得长绳，高悬碧落，系住画檐红日阴。柔桑外，听鸣鸠唤雨，全胜流莺。
沁园春::李曾伯::鸿禧主人，一闲半年，未尝厌闲。谓有溪可钓，有田可秣，有兰堪佩，有菊堪餐。羽檄秋风，胡笳夜月，多少勋名留汉关。如今且，效樽北海，歌舞东山。门前。咫尺长安。但只恐纶音催禁班。把鹭鬓数茎，更因民白，鸥心一片，犹为君丹。蓝绶儿痴，彩衣家庆，倦羽伶俜江汉还。春光小，看庭苇岁岁，一笑梅间。
沁园春::李曾伯::轩冕傥来，功名杯水，行藏依楼。把方略评梅，工夫课柳，精神伴鹤，谈笑盟鸥。草檄寻樵，移文问钓，任江上东南风未休。君知否，问如今绿野，胜似青油。从伊万户封留。算得似团栾歌笑不。怕魏阙兴思，高车驷马，江湖难著，缓带轻裘。雪意何如，新醪熟未，乐事良辰聊献酬。从今去，更八千椿算，才一春秋。
沁园春::李曾伯::今代清流，北斗以南，文昌一星。对露门进读，銮坡演翰，琐闱批敕，宝牒成文。笔下权衡，胸中律度，礼乐人才俱讨论。鸳行里，羡才高片玉，辉映条冰。几年简在吾君。便须把诗书开太平。笑诸公炙手，昔成何事，一贤冷眼，今独修名。花底退朝，槐边听制，一武商岩霖雨新。金举，对春风九十，岁岁平分。
沁园春::李曾伯::天下中庸，千载一灯，传之自公。有涵洪雅量，陂澄千顷，坚凝定力，壁立孤峰。佐鼎调梅，参帷借箸，略试斯文经济功。听淮鹤，暂素丝揽辔，玉帐分弓。朝来鼓角声雄。庆元帅新除初度逢。任西风局面，人皆洞，福星堂上，我独从容。草檄传燕，开门释蔡，了却中原公衮东。归廊庙，把格天勋业，与宋无穷。
沁园春::李曾伯::画舸呼风，长剑倚天，壮哉此行。指洞庭彭蠡，遍观吴楚，瞿塘滟，直上峨岷。帝语春温，军声秋肃，手济时屯开泰平。天应是，念蚕丛父老，公为更生。眼看四海无人。今天下英雄惟使君。想驰情忠武，将兴王业，抚膺司马，忍咎吾民。净洗甲兵，归来鼎辅，定使八荒同一云。经营事，比京河形势，更近函秦。
沁园春::李曾伯::漫浪江头，三听秋砧，一登故台。望烟芜莽苍，令人目断，风樯掀舞，何日眉开。把酒新亭，围棋别墅，老气当时何壮哉。江东事，百年无恙，全是时才。纷然竞付轻埃。还水绕赏心东向淮。叹阿奴侪悲，因人碌碌，乃翁材略，馀地恢恢。凤阙天高，鹭洲潮落，约取白鸥归去来。阑干外，英雄陈迹，一琼杯。
沁园春::李曾伯::绮阁香销，玉砌梦残，凄凉旧台。对御沟红叶，一番木落，宫墙黄菊，几度花开。水溯岷源，山联吴会，目送征鸿安往哉。都休问，六朝人物，谁拙谁才。平生衮衮烟尘。记匹马当年荆蜀淮。叹雕零殆尽，词源已竭，消磨未去，酒量犹恢。八跪蟹肥，四腮鲈美，客有可人招不来。油幢暇，凭栏一笑，相与传杯。
沁园春::李曾伯::目断长空，手拍危栏，高兴酒浓。拟招呼短艇，追陪飞盖，一餐湘菊，共赋芙蓉。雁字沈秋，鸦林噪晚，几阵萧萧雨更风。空凝伫，不如一鹤，随意西东。堪嗟乐事难逢。愧元伯、巨卿千里从。望文星聚彩，交辉吴分，天飙吹翅，独隔蓬。野墅荒烟，败荷衰草，人在可怜憔悴中。还相念，愿持觥薄罚，别许从容。
沁园春::李曾伯::雨抹晴妆，修眉镜清，寸碧翠浓。对蒹葭尽处，丛丛烟树，池塘侧畔，面面芙蓉。千百栖乌，两三过雁，时有婆娑一笛风。斜阳里，更青帘半卷，在小桥东。佳人何日重逢。问还肯扁舟载酒从。笑平生劲概，寸心如铁，中年老态，两鬓成蓬。荷锸栽蔬，腰镰刈稻，且寄西郊图画中。空回首，望五湖鸥鹭，心事容容。
沁园春::李曾伯::秋岂悲人，人不悲秋，比春更浓。有蕙兰风度，尚存芳菊，牡丹之献，犹在芙蓉。举蟹持醪，得鲈作，晋宋间人有此风。休轻笑，彼柴桑傲吏，龌龊篱东。携壶与客还逢。愿时许先生杖履从。叹尘踪如寄，鸥凫江海，性真聊适，蜩蒿蓬。刮眼青天，惊心黄叶，立尽梧桐月正中。凄然久，看物情终竟，不似春容。
沁园春::李曾伯::大江之西，康庐之阴，壮哉此州。有舳橹千里，旌旗百万，襟喉上国，屏翰中流。弹压鲸波，指麾虎渡，著此商川万斛舟。青毡旧，看崇诗说礼，缓带轻裘。十年泉石优游。久高卧元龙百尺楼。正九重侧席，相期岩弼，一贤砥柱，聊试边筹。了却分弓，归来调鼎，得见茂洪何复忧。谈兵暇，问琵琶歌曲，无恙还不。
沁园春::李曾伯::北固台端，南渡後来，无此伟人。自从容佐鼎，光华揽辔，几年中外，属目经纶。万灶炊烟，千艘漕雪，手整江淮如掌平。诗书效，看马腾士饱，酒好兵精。平生。馀事功名。岂管葛诸人能拟伦。暂牙筹游戏，小淹惟月，金瓯注想，便合为霖。沆瀣一襟，风流八咏，秋入诗坛如许清。为公寿，有黄花不老，长伴香名。
沁园春::李曾伯::揽秀岷峨，著鞭江淮，诸公所奇。对塞垣烟淡，相随弓剑，城楼月落，几共灯棋。驿柳摇黄，溪桃涨绿，稳趁春风度玉墀。亨衢去，看紫薇红药，太乙青藜。孤山若放梅时。莫忘却扬州曾有诗。怅英游难驻，堪怜只影，中年易感，祗付双眉。珍重交情，勉旃时用，回首岫云从此归。能相忆，有好音遗我，在水之湄。
沁园春::李曾伯::水北洛南，未尝无人，不同者时。赖交情兰臭，绸缪相好，宦情云薄，得失何知。夜观论兵，春原吊古，慷慨事功千载期。萧如也，料行囊如水，只有新诗。归兮。归去来兮。我亦办征帆非晚归。正姑苏台畔，米廉酒好，吴松江上，莼嫩鱼肥。我住孤村，相连一水，载月不妨时过之。长亭路，又何须回首，折柳依依。
沁园春::李曾伯::天下奇观，江浮两山，地雄一州。对晴烟抹翠，怒涛翻雪，离离塞草，拍拍风舟。春去春来，潮生潮落，几度斜阳人倚楼。堪怜处，怅英雄白发，空敝貂裘。淮头。虏尚虔刘。谁为把中原一战收。问只今人物，岂无安石，且容老子，还访浮丘。鸥鹭眠沙，渔樵唱晚，不管人间半点愁。危栏外，渺沧波无极，去去归休。
沁园春::李曾伯::紫金山前，铁骑围中，惟公尚知。怅当时卯角，鱼犹同队，如今缟鬓，鸥已忘机。故垒荒榛，群贤拱木，畴记官军夜战时。不图见，独岁寒不改，老气犹奇。嗟哉月驶舟移。四十载光阴昨梦非。叹荷薪弗克，祗惭弓冶，扃柴却扫，绝望簪圭。菌短椿长，微鹏巨，天分当然何足疑。闻公里，有溪堪钓，盍亦云归。
沁园春::李曾伯::大疏归来，小阮适闲，喜同此时。问垂弧历载，几番遥祝，举觞华旦，相会良希。颂以松椿，酌之椒柏，预卜明年百事宜。春犹浅，趁雪晴梅放，且和新诗。公虽厌直兰闱。如正色朝端当宁知。看大廷诸老，争推前席，吾家五祖，自有传衣。暖律初回，要津立上，卿相时来皆可为。祈公寿，与东君不老，南极齐辉。
沁园春::李曾伯::弧矢四方，江汉一萍，少年壮游。叹而今老矣，祗宜野服，欲何为者，还著轻裘。匹马萧萧，孤鸾杳杳，城郭重来空白头。西风里，对一番新月，又荻花秋。依然千古荆州。问刘表诸人还在不。向亭前举酒，不堪北顾，船头击楫，忍负中流。远水长天，淡烟衰草，还是当时王粲楼。何如且，倩吴歌楚舞，一洗新愁。
沁园春::李曾伯::嗟矍铄翁，对婵娟月，怀汗漫游。怅江湖幸有，季鹰鲈脍，田园忍负，晏子弧裘。丹桂开时，青苹渺处，家在三吴天尽头。庭皋静，又一番叶落，天下皆秋。少年弓剑边州。惊转首黄粱还梦不。叹悠悠千载，关山无恙，滔滔一水，岁月俱流。镜老菱花，笳悲庐叶，新雁数行人倚楼。君知否，把眉峰蹙破，岂为身愁。
沁园春::李曾伯::唤麴生来，与常娥约，从太守游。把玉箫声寄，萧关短笛，霓裳曲换，清塞重裘。桂影飘摇，桐阴立尽，多少征人霜满头。油幢暇，不掀髯一笑，辜负中秋。斗杓矗处中州。还有解闻鸡起舞不。看鸣弦中鹄，穿杨电激，飞球戏马，策垂星流。绣帽归军，玳簪环客，薄晚同登庾亮楼。浮生事，是几番玩月，何苦多愁。
沁园春::李曾伯::麴生来言，素娥寄声，偶阆苑游。问去年今夕，逢余桂岭，前年今夕，见子菟裘。何事尘劳，启人厌倦，痴兔老蟾因缩头。宜珍重，要相期後会，直待来秋。休休。莫舞凉州。岂巫女风姨相妒不。枉停歌准拟，冰轮东上，持杯顾恋，银汉西流。一笑天悭，四并时少，应负珠帘十二楼。呼蕉叶，且与生酹古，排遣牢愁。
沁园春::李曾伯::百尺楼头，奇哉此翁，元龙後身。当壮年襟度，百川鲸吸，平生出处，一片鸥轻。冷淡逋梅，淋漓旭草，但见风雷笔下生。荆州幕，觉坐间小异，乃有斯人。牙樯喜色津津。正江影涵秋无点尘。对白苹黄苇，且供诗卷，紫薇红药，却演丝纶。举酒延蟾，倚栏闻雁，应念征人归尚春。君王问，尽不妨细说，万里戎情。
水调歌头::李曾伯::一段太清境，谁幻出阶坳。不知身住何处，爽气逼霜袍。但见人间一样，似夜又还非夜，栖鸟不安巢。认得在尘世，禁鼓二更敲。最看，来竹底，上梅梢。几家朱户，不如儿女醉蓬茅。谁把琴声三弄，不管骚人幽趣，似向曲中嘲。长啸赋赤壁，有酒更无肴。
水调歌头::李曾伯::夜永厌银烛，移步下堂坳。秋风昨梦少年，高兴鹄成袍。世上痴儿睡去，历历江山细数，孤鹘啸危巢。地静未容去，门掩不妨敲。转巍阑，低画桶，落寒梢。南楼老子争似，短笛一椽茅。无色界间长啸，不夜城中高卧，随意弄诗嘲。洗要更酌，为我问佳肴。
水调歌头::李曾伯::千一载英杰，百二国山河。提封几半宇宙，万里仗天戈。十乘晋军旗鼓，三岁秦关扃锁，地利属人和。位次功第一，未数侯何。建青油，持柴荷，听黄麻。乾坤整顿都了，玉殿侍羲娥。且醉东湖花柳，却泛西湖舟楫，留不住岷峨。谁为语儒馆，浓墨被诗歌。
水调歌头::李曾伯::三蜀最佳处，昌是海棠州。清香燕寝闲暇，人与地风流。十万人家寿域，六七十翁儿状，眉寿祝公侯。谁为语廊庙，且许寇恂留。过书云，才几日，纪千秋。祖孙卮酒相贺，庆事袭箕裘。自有诗书万卷，安用田园千顷，松菊足优游。持以寿公者，梅萼伴清修。
水调歌头::李曾伯::老子世北客，家本住吴头。登临聊复尔耳，佳节懒为酬。刚被西风断送，又为黄花牵帅，草创作斯游。目力眇无际，更上一层楼。对长江，流不尽，古今愁。凭兰正拟一笑，襟袍怯於秋。高处令人心悸，放旷舒怀何暇，好趁醒时休。留取江湖量，归去醉中州。
水调歌头::李曾伯::行客送行客，况又值新秋。莼乡此去万里，先我上扁舟。三载乌奴聚首，异县乡情对语，乘月几登楼。去去远蜀口，日日望吴头。丹青手，描不就，此离愁。半生萍梗江汉，别恨最绸缪。远水长空一色，风顺波平如掌，雁序际天游。故旧有相问，犹滞剑南州。
水调歌头::李曾伯::骤雨送行色，把剑渡长淮。西风咄咄怪事，吹不散烟霾。才是橙黄时候，早似梅边天气，寒意已相催。老子尚顽耐，仆马苦虺。叹平生，身客路，半天涯。飞鸢曾见，底事又重来。回首白云何处，目送孤鸿千里，去影为徘徊。篱菊渐秋色，杜瓮有新醅。
水调歌头::李曾伯::万里长淮北，青是汉时山。几年壁垒相望，高枕度春闲。不道草庐豪杰，手袖伊吾长剑，驰志在楼兰。锺鼓令秋肃，毡胆冰寒。诗书帅，金横带，玉为鞍。天生如结数辈，虏岂易江南。京索成皋此际，东郭韩庐俱困，故老正争看。琳檄未能草，冯铗直空弹。
水调歌头::李曾伯::岘山羊叔子，江左管夷吾。勋名掀揭宇宙，金匮侈丹书。两载风寒卧护，一柱狂澜屹立，形势壮陪都。功业笑儿辈，别有大规模。看东归，游凤沼，转鸿枢。不应廊庙人物，犹佩玉麟符。好是茅峰仙客，更与锺山佛子，同日庆垂弧。一饮共千岁，永永辅皇图。
水调歌头::李曾伯::簪履盛元幕，领袖属英游。登车揽辔馀事，何止客诸候。看尽巫云岷雪，却妨庐峰湓浦，砥柱赞中流。百叠青山路，一片白苹洲。今日事，风涛上，一虚舟。长江万顷寒碧，犹谓马能浮。况是眼前局面，心腹忧如边角，胜著赖帷筹。谈笑济时了，勋业迈前修。
水调歌头::李曾伯::风卷江湖浪，举足是羊肠。峡山知在何处，榛莽更凄凉。不为渊明五斗，直为班超万里，雅志未能忘。耿耿富襟抱，行计有诗囊。溯吴头，逾楚尾，界瞿塘。从他昵昵燕语，留不住征樯。芳草天涯弥望，着我飞凫来去，在在可徜徉。持此见刘表，抵掌与谈王。
水调歌头::李曾伯::幻出广寒境，罗袜净无尘。素娥风格分明，玉骨水为神。手揽清光盈掬，眼看山河一色，阅尽古今人。对影且长啸，一酌瓮头春。千万顷，琉璃色，楚天清。庾楼袁舫何事，汩汩主和宾。但见老蟾无恙，不管镜圆钩阙，寒暑任相更。此夕幸无雨，何惜放颜醺。
水调歌头::李曾伯::碾就一轮玉，扫尽四边尘。白乎不涅不磷，千古此丰神。领略常娥体态，寂寞谪仙材调，四海岂无人。安得金丹诀，长驻玉颜春。镜圆明，冰样洁，水来清。良宵难值如许，何惜且留宾。拟唤桓伊三弄，影转画檐西畔，钟鼓趣残更。肺腑尽霜雪，麴不能醺。
水调歌头::李曾伯::久欲乘槎去，间阔几仙尘。乾坤炯炯不夜，造化抑何神。谁道二分无赖，到处一轮都满，天未始私人。今夕果何夕，非夏亦非春。风露下，明作哲，圣之清。纷纷浮世代谢，燕客与鸿宾。欢恨离愁尽扫，谢赋鲍诗高束，一枕听严更。尔自屋梁落，吾已醉醺醺。
水调歌头::李曾伯::薄酒长亭别，饱饭故园归。两年婉婉席上，甘苦每同之。骥群中独步，糜鹿兴前不瞬，孰可与争驰。力挽不能寸，健翮遽斜飞。经营事，艰难状，老天知。区区塞马得失，一笑付观棋。用则风云万里，不用烟霞一壑，两鬓未应丝。回首乌樯外，鸥鸟自忘机。
水调歌头::李曾伯::壁垒壮西塞，形势古州来。九重庙算经远，边隙肯轻开。整顿金城千仞，遮护风寒数处，蛇豕敢当哉。惆怅倚长剑，扫未尽烟埃。骑连营，桥列栅，木成排。老酋鱼釜视我，孰与障吾淮。横槊冲围四出，北府牢之何勇，新进喜多才。老子何归矣，击壤乐春台。
水调歌头::李曾伯::枣颊上秋色，朔漠寇南来。斧螗蜂猬棼集，腥雾扫难开。细看眼前局面，惊落人间匕箸，砥柱者谁哉。熊虎贾馀勇，弧兔等轻埃。炮雷轰，戈日耀，阵云排。不图风定波息，谈笑静长淮。休诧穿杨妙手，乘早闹蓝抽脚，谁拙又谁才。束起楼兰剑，归钓子陵台。
水调歌头::李曾伯::壮志小鹏背，万里欲乘风。马裘敝，老来无复旧游重。楚尾吴头蜀口，三十载间陈迹，衮衮水之东。休说射雕手，且学钓渔翁。奚为者，聊尔耳，此山中。壶觞自引，不妨换羽与移宫。蓬矢桑弧何事，朝菌大椿皆分，识破色俱空。掬润弄明月，长啸倚青松。
水调歌头::李曾伯::鸿雁未应到，可怪此番风。木犀天气，何事爽逼夹衣重。长记呼韩塞下，每向飞廉声里，占见马蹄东。今日闭门睡，都不管山翁。李北平，班定远，魏云中。纷纷成败，任取勋业纪南宫。幸得明朝无雨，定是中宵有月，莫放酒尊空。起舞弄庭叶，清影伴岩松。
水调歌头::李曾伯::一番蓼花雨，几阵桂枝风。杖藜多暇，准拟同醉小山重。底事阮郎清致，苦托休文瘦损，咫尺阻西东。秋色浩如许，岂可欠诗翁。门前事，都莫问，付杯中。纷纷蛮触等耳，富贵大槐宫。何惜振衣而起，相与凭栏一笑，抵掌共谈空。佳客傥不至，推枕卧云松。
水调歌头::李曾伯::缔好恨不早，觌面雅相志。璇星楼上，一见天产此英奇。功在淮梁砥柱，政蔼汉扶襦裤，仅借寇恂期。懊恼剑花冷，手欲鲸鲵。濡须坞，咽喉地，腹心谁。公其揽辔凭轼，勋业笑谈为。贯索旄头息焰，斗极泰阶动色，归佐太平基。客有问仆者，只说在渔矶。
水调歌头::李曾伯::之子问行役，火伞正当天。酷哉几可炙手，流汗满襟沾。仆仆长亭古道，人在竹舆何似，甑釜受蒸煎。帝悯苍生热，敕下九龙渊。命丰隆，驱屏翳，起蜚廉。神工一炊黍顷，爽气遍垓埏。洗涤山河尘土，转作清凉境界，物类举醒然。稽首谢天赐，伸脚快宵眠。
水调歌头::李曾伯::君莫厌行役，易尔此非难。人情无已，久阴忧潦霁忧乾。借得庭轩一榻，忘却征涂炎暑，小驻瀹龙团。世路任渠险，襟抱五湖宽。叹平生，环辙迹，已苍颜。梅花雪片万里，奚又絷南冠。应是江山好处，犹待推排老眼，天未许休官。莫忆故园竹，日日报平安。
水调歌头::李曾伯::乔木老盘谷，仙李盛峨岷。参横井转，月边犹赖有长庚。传得丹溪正派，更是平庵宅相，夷路早蜚英。十载星沙幕，一片玉壶冰。题舆了，千万里，尽云津。渚宫小驻，不妨谈笑对秋城。西去凭熊驾驷，东下握兰持橐，衮衮看峥嵘。愿借鹫峰桂，岁以寿金觥。
水调歌头::李曾伯::万里净无翳，一镜独当天。老蟾痴兔顽甚，阅世几何年。任尔炎凉千变，不改山河一色，爽气逼人寒。何必乘槎去，直到斗牛间。叹常娥，元不嫁，只孤眠。古今遗恨，不能长似此宵圆。我有竹溪茅舍，办取金风玉露，一笑四并全。细和坡仙句，低唱教婵娟。
满江红::李曾伯::镇日山行，人倦也、马还无力。游历处，总堪图画，足供吟笔。涧水绿中声漱玉，岭云白外光浮碧。信野花、啼鸟一般春，今方识。真可羡，林泉客。真可叹，尘埃役。想希夷冷笑，我曹踪迹。七十二峰神物境，几千万壑仙人室。待身名、办了却归来，相寻觅。
满江红::李曾伯::衮衮青春，都只恁、堂堂过了。才解得，一分春思，一分春恼。儿态尚眠庭院柳，梦魂已入池塘草。问不知、春意到花梢，深多少。花正似，人人小。人应似，年年好。奈吴帆望断，秦关声杳。不恨碧云遮雁绝，只愁红雨催莺老。最苦是、茅店月明时，鸡声晓。
满江红::李曾伯::天顾坤维，烦紫气、来从南斗。鞭才定，匆匆塞上，咏薇吟柳。少借日边霖雨望，教知天下风云手。听吾民、争说近年无，前朝有。平安夜，舒长昼。笳鼓静，笙歌奏。记西湖五月，藕花时候。待把雁门冠带了，归来麟阁丹青旧。放蜀山、万点入樽，为君寿。
满江红::李曾伯::姑射山人，仙去後、唯存标格。犹赖有、墨池老手，草玄能白。留得岁寒风骨在，岂烦造化栽培力。有世间、肉眼莫教看，非渠识。元不夜，枝何月。元未腊，花何雪。最孤高不受，多情轻折。只有暗香天靳予，黄金作指难为术。更若将、解语付真真，空成色。
满江红::李曾伯::老去生涯，都付与、一丘一壑。功名事，惭非好手，几逢危著。走马斗鸡年少趣，椎牛酾酒军中乐。到而今、浑似梦中看，休休莫。江湖路，西风恶。霄汉志，秋云薄。更那堪州铁，铸成重错。当贵买臣毋足羡，知非伯玉真能觉。问心期、应有海翁鸥，山人鹤。
满江红::李曾伯::竹马同游，平生志、相期霄壑。今老矣，儒冠宁误，戎妆徒著。卷起鲸鲵江海事，放教禽鸟山林乐。问尚堪、舞剑渡河无，公应莫。粟可饭，衣从恶。秫可酒，茶胜薄。但此身长健，老天不错。竹院昼闲参内景，蒲团夜坐披圆觉。愿此生、无愧北山猿，西湖鹤。
满江红::李曾伯::小小池亭，仿佛似、洛川岩壑。天付与、老身游戏，馀生吃著。剩喜酒能消思虑，翻疑书解妨人乐。听雨翁、白雪寄新词，愁言莫。毋自叹，蒿莱恶。甘自味，齑盐薄。对乱花丛竹，翠红交错。元亮悦闻亲友话，羲之常恐儿曹觉。望碧云、休忆女乘鸾，人骑鹤。
满江红::李曾伯::既作闲人，便应付、此身沟壑。不应更，将愁半点，寸心中著。责子渊明徒自苦，忧君范老何时乐。纵一嘲、一咏欲奚为，何如莫。不自鄙，葵蔬恶。还肯荐，茅柴薄。任侯门海陆，杂陈珍错。有暇盍联车骑过，相忘勿遣诗情觉。怕家僮、无处买莼鲈，烹琴鹤。
贺新郎::李曾伯::万里归朝去。倚江亭、绿波碧色，一川晴絮。赢得威名留草木，玉垒雪山高处。未应减、平淮裴度。见说金瓯书字久，待公来、便作商岩雨。休望却，蜀都赋。旌旗回首春城暮。听樯头、飞燕似把，人情低诉。两两三三鸥鹭里，拍拍船儿一羽。算惟有、清芬载取。百万人家儿样恋，恨柳风、不为留连住。离梦绕，沙堤路。
贺新郎::李曾伯::满酌荆州酒。望莱庭、斑衣拜祝，俾吾亲寿。玉水雪楼游宦地，近访甘棠依旧。逢父老、颂声盈口。争道蜀边劳数载，也真宜、略畔云横岫。小儿辈，任成否。东皋十月梅开後。想亲朋、团栾一笑，从容觞豆。塞上弓刀成底事，不过腰金如斗。算不直、渊明株柳。只恐鲸鲵无计取，更须烦、绿野持竿手。看勋业，国长久。
贺新郎::李曾伯::将谓霏微雨。恍朝来、虚檐生白，寒侵冒絮。拟和盐花凌谢韫，巧思翻成金注。谁寄我、雪车冰柱。酿熟羊羔炉拥兽，羡画楼、金帐调宫羽。人应共，回风舞。围场校猎淮云暮。记当时、银杯缟带，网禽兔。老去不禁鞍马力，独对愁吟似甫。问一棹、剡溪何处。愿与铁衣春解戍，把梁园、旧话供儿语。孤梅外，梦魂度。
贺新郎::李曾伯::才过黄花雨。问长堤、依依万柳，未春何絮。一目河山银幻出，惊诧夜光流注。巍观矗、玉为云柱。风卷寒庐迷过雁，渺沧波、莫认沙鸥羽。千万蝶，空中舞。霸桥寂寞前溪暮。耸诗肩、霜裘拥貉，月毫挥兔。记得梅奴曾索笑，解如逢交甫。今孤垒、寒烟深处。休说鹅池平蔡事，庆新年、一稔欢相语。持大白，勿虚度。
贺新郎::李曾伯::幸得闲中趣。问何为、倏逾桂岭，重来荆渚。唤醒门前弧矢梦，钩月相辉初度。谩羞听、军中鼙鼓。马上弓刀成底事，仅平明、旆入襄州去。能不愧，古羊杜。此身何以酬明主。怅新来、鬓毛添白，衰容如许。三万貔貅齐贾勇，好为一清狐兔。看柳色、大堤如故。世事付之杯酒外，那棋边、得失都休语。来共看，雁儿舞。
念奴娇::李曾伯::黄梅过雨，望隔林、一缕长烟浮碧。亟拥征鞍寻午梦，卧看青山排闼。扫户风清，拂檐云淡，爽气生萧发。黄粱惊觉，子规枝上啼彻。堪羡麦熟蚕成，酒香鸡嫩，风味农家别。幸有住山供活计，何苦江湖南北。菊老陶园，瓜荒邵圃，空负干时策。洛阳三顷，胜如金印六国。
念奴娇::李曾伯::平生宦海，是几番风雨，几番霜雪。绿野来归身强健，镜里微添华发。剑束床头，书寻架上，富贵轻於叶。南坡石竹，年来尤更清绝。好是梅坞松关，对湘溪一曲，翠屏千叠。柱杖篮舆诗卷里，尚小东山勋业。只恐鸥盟，难望鹤怨，未是闲时节。片云收却，照人依旧明月。
念奴娇::李曾伯::云胡不喜。得抽脚篮中，安身局外。世路风涛都历遍，几度眉攒心碎。八尺藤床，二升粟饭，方寸恢馀地。翻云覆雨，从伊造物儿戏。不见刻木牵丝，鸡皮鹤发，弄罢寂无事。随分风光堪领略，聊放疏狂些子。刘项雌雄，跖颜修短，无彼亦无此。茅檐高卧，不知春到花底。
念奴娇::李曾伯::浮生如寄，叹征尘驱我，担簦西去。烟障云屏相迎送，几幅鹅溪缣素。挥汗流金，饮冰漱玉，桃叶呼前渡。若将有意，道傍一鹭延伫。细读壁上龙蛇，太丘笔在，更著茶玻句。樽酒十年今白发，不改江流东注。胜概难逢，旅怀易动，信美非吾土。恨无六翮，长风万里高举。
满庭芳::李曾伯::浪拍金鳌，春浮铁瓮，气清天朗如秋。江皋无事，飞盖强追游。万顷蒲萄光里，风樯共、塔影悠悠。人间事，年华似掷，一水与俱流。绸缪。千古恨，纷纷离合，晋宋曹刘。望长安何处，落照西头。往事苍苔陈迹，夷吾在、吾属何愁。清樽畔，谁能为我，一曲舞梁州。
满庭芳::李曾伯::山接平芜，烟横远墅，修眉淡抹晴妆。菊梅交际，天未十分霜。几许无穷秋思，空凝伫、衰柳斜阳。溪头路，黄芦一片，凫雁两三行。平章。风景似，画图一幅，著我徜徉。山中无事，聊尔适吾狂。不用登临感慨，青帘外、新酒堪尝。何为者，东家宋玉，千古叹凄凉。
瑞鹤仙::李曾伯::百年过半也。怅壮心零落，鬓星星也。风儿渐凉也。近中秋月儿，又初生也。田园暇也。矍铄哉、是翁也。记当时，弧矢垂门，孤负四方志也。休也。牙签插架，玉帐持麾，总成非也。浮生梦也。皇皇欲、奚为也。趁身闲、随分粗衣淡饭，一笑又何妨也。问神仙，底处蓬莱，醉乡是也。
喜迁莺::李曾伯::轻云暮卷，望澄空如水，千里一碧。菱镜冰悬，桂轮玉碾，喜见中原秋色。老蟾炯炯无翳，阅尽尘寰今夕。堪恨处，度霓裳曾到，长生宫阙。坐客。休叹息。看此清光，天岂限南北。便好乘风，为持玉斧，修取山河如一。西湖旧时花草，会遣孀娥重识。从今去，举太平玩事，长如今夕。
声声慢::李曾伯::红绡剪就，绛蜡熔成，天然一种仙姿。竹外家风，凄凉俭薄为宜。东君苦怜消瘦，强教伊、傅粉匀脂。较量尽，胜夭桃轻俗，繁杏粗肥。好是新妆雅态，对疏蟾淡淡，薄雾霏霏。迥出红尘，轻盈玉骨冰肌。犹嫌污人颜色，谁云似、虢国娥眉。香韵别，怕满园、蜂蝶未知。
声声慢::李曾伯::修洁孤高，凌霜傲雪，潇然尘外丰姿。一白无瑕，玉堂茅舍俱宜。飘飘羽衣缟袂，都不染、富贵膏脂。调羹事，看水边清瘦，雨後红肥。偏爱春工尚浅，向南枝信透，东阁香霏。翠袖犹寒，不禁弱质柔肌。浑如故人邂逅，聊相与、一笑开眉。归去晚，任帘栊、深闭未知。
青玉案::李曾伯::栖鸦啼破烟林暝。把旅梦、俄惊醒。猛拍征鞍登小岭。峰回路转，月明人静，幻出清凉境。马蹄踏碎琼瑶影。任露压巾纱未整。
青玉案::李曾伯::去年曾借梅为寿。转眼垂弧小春又。一笑巡檐清影瘦。雪边聊且，收香藏白，少俟融和透。新来东阁高吟就。金鼎家声自依旧。
好事近::李曾伯::春在粉墙西，墙里不知春色。惟有桃花一树，似故园曾识。晚来携客上南楼，山外又山隔。准拟清明何处，问东风知得。
柳梢青::李曾伯::万里青天，西来後我，先我东归。夜月鞭筹，春风幕府，鹗荐争推。杯行到手休辞。道秋菊、春兰有时。若到松江，莫惊鸥鹭，记取坡词。
虞美人::李曾伯::韶华只隔窗儿外。病起昏於醉。花开花落总相忘。惟有梦随胡蝶、趁春忙。故园芳草应如旧。只恨人消瘦。拟凭飞燕语归期。拼却牡丹开了、有酴縻。
减字木兰花::李曾伯::无可不可。还你天公还我我。味触声香。尽付庄周蝶满床。谩天不过。留取心机休用破。净几明窗。乐取闲中日月长。
减字木兰花::李曾伯::如何则可。我亦不知其谓我。隐几焚香。对酒一壶书一床。知仁观过。浑沌翻怜谁凿破。寄傲南窗。堪羡渊明滋味长。
西江月::李曾伯::不暖不寒天气，无思无虑山人。竹窗时听野禽鸣。更有松风成韵。竟日蒲团打坐，有时藜杖闲行。呼童开酒荐杯羹。欲睡携书就枕。
西江月::李曾伯::排遣新寒有酒，追寻旧隐无人。四山朔吹又冬鸣。吹送午锺馀韵。过眼霜高木落，寄心月驶云行。归欤闭户饱藜羹。世事华胥一枕。
糖多令・唐多令::李曾伯::枫荻响飕飕。长江六月秋。二十年、重到沙头。城郭人民那似旧，曾识面、两三鸥。落日且登楼。英雄休涕流。
点绛唇::李曾伯::懒上巍楼，楚江一望天无际。漫游萍寄。莫挽东流水。一片秋光，直到山阴里。人还记。戍边归未。更忆鲈鱼美。
摸鱼儿::李曾伯::趁西风、且登黄鹤，挥豪先奏秋赋。燕山桂种清分在，人物翩翩如许。堪羡处。长安近、蟾宫相继金闺步。佳哉盛举。看精淬龙泉，厚培鹏背，自此要津去。荆州事，多幸乡情相予。几番灯柝棋墅。转头江阔轻帆速，梦入吴松鸥鹭。君记取。旧王粲、曾言信美非吾土。故人相语。为细数艰难，满头雪白，无奈戌边苦。
摸鱼儿::李曾伯::对垂弧、引觞一笑，凄凉薄分天气。丁年驰骛弓刀後，报国孤忠自许。堪叹处。今老矣，强颜犹踵邯郸步。安能远举。谩目送征鸿，梦劳胡蝶，无计便归去。清闲禄，旧说天公靳予。何时松菊村墅。生非燕颔鸢肩相，岂是觚棱鹭。收拾取。休直似、文渊定远空怀土。阿戎可语。待乞得身还，屏伊世累，甘受作诗苦。
朝中措::李曾伯::少年随分赋鹦洲。得意桂花秋。今日送君行色，梦和月到南楼。
齐天乐::李曾伯::少年塞上秋来早，昴街尚馀芒曜。举目关河，惊心弧矢，顾我岂堪戎纛。几番凤诰。愧保障何功，恩隆旒藻。笑指呼鹰，露花烟草忆刘表。头颅如许相与，岁寒犹赖有，白发公道。对月怀人，临风访古，往事凄凉难考。何时是了。莫驰志伊吾，贪名清庙。松菊归来，稽山招此老。
八声甘州::李曾伯::正莼鲈佳梦绕吴乡，牙樯忍轻离。向仲宣楼上，凭高举酒，几共灯棋。曾记少陵留咏，出幕合持麾。飞盖长安去，华贯平跻。好是倚门迎笑，恰野堂云壑，菊後梅时。庆凤雏新长，携手奉莱衣。
八声甘州::李曾伯::领青油车骑出郊，来游晋龙山。喜水天澄霁，稻畦镰净，榆塞戈闲。登高谩酬佳节，一笑破苍颜。剩泛茱萸菊，杯莫留残。休说参军往事，意当时凝眺，不到长安。赖座间小异，豪气眇尘寰。
八声甘州::李曾伯::怅浮生、俯仰迹成空，依然此江山。对秋容如画，天长雁度，水阔鸥闲。追游未甘老态，凭酒借红颜。归骑斜阳外，柳老荷残。幸对黄花时节，喜宾朋晤语，烽火平安。仅风巾一笑，名尚满人寰。
满庭芳::李曾伯::八足横戈，一身衷甲，将军致尔来前。呼僮解缚，亟荐泽虞鲜。族类横行草地，今骈首、鼎镬连连。荆江上，不图霜後，风味似吴天。晴川。千里外，分甘遗远，多谢勤拳。对香枨新酒，一洗腥膻。慰我吟情归思，都忘却、张孟鲈鳊。持螯了，老饕作赋，佳话楚乡传。
哨遍::李曾伯::大块赋形，皇览揆予，俾尔昌而寿。嗟壮游。岁月老征裘。向秋来、顿如蒲柳。桂开又。鲈莼蟹橙正美，故人应忆传杯手。想薜荔岩峦，梧桐庭院，当时风景依旧。对斜阳、极目倚危楼。问一舸、何时过吴头。乘下泽车，戴华阳巾，锦衣游昼。犹。客有名流。交情金石襟期厚。双湖烟艇里，剑锋紫气冲斗。剩妙墨淋漓，清歌发越，未应独步诗千首。待挂了衣冠，来寻杖履，陪君此乐须有。到如今、不愿酒泉侯。愿生入、玉门早归休。任远人、从问安否。梁园宾客虽富。谁出相如右。相逢身健，时平无事，是处溪山明秀。
水龙吟::李曾伯::黄旗吉语飞来，胡儿已落将军手。吾皇神武，一新城郭，断谟天授。铁骑才临，雕戈竞逐，击蛇先首。快风驱雨洗，江空谷静，淮淝上、似之否。此事老臣何有。想捷传、延英方昼。玉颜应笑，金瓯堪保，贺声交口。吾责免夫，吾归可矣，萧然一叟。把功名，分付诸公，聊自尝酒盈斗。
水龙吟::李曾伯::荆州咫尺神州，几番得失孙刘手。山河天险，东南牖户，钺何轻授。泪落碑存，鹤归城是，不堪回首。喜大堤草色，镇长春在，羊与陆、孰能否。风景依然吾有。柳营深、铁衣闲画。摩云胜气，追戎马足，走蜚狐口。往事纷纷，付之蛮触，相忘庄叟。有人焉，中夜闻鸡，剑光正烛牛斗。
水龙吟::李曾伯::吾皇神武中兴，直须整顿舆图旧。岂惟天顾，岷峨一角，但西其首。遮护咽喉，扶持气派，宁无医手。有庙谟先定，傍观何待，留侯蹑、魏侯肘。天眷我家仁厚。盛英才、载量车斗。中流孤艇，千钧一发，老夫何有。休对秋风，移宫换羽，吟无绝口。看福星，太乙临梁，此虏自不能久。
水龙吟::李曾伯::梅边连辔偕来，柳边先我观光去。一门椿桂，尊君孙盛，小儿文举。黄鹤联登，横翔雕鹗，健凌鹦鹉。趁霜晴春小，南宫问讯，又同奏、明光赋。从此青云阔步。看龙门、锦标双取。荆州时事，不妨大对，细陈当宁。久要论交，中年语别，不堪离绪。约杏园，得意归时，吾已在浙江浒。
满江红::李曾伯::千古襄阳，天岂肯、付之荆棘。宸算定、图回三载，一新坚壁。狼吻不甘春哨衄，马蹄又踏寒滩入。向下洲、一鼓扫群胡，三军力。连帅是，并州绩。宾佐有，雍丘逖。赖阴人成事，同心却敌。见说陈尸三十里，投鞍委甲如山积。待老臣、为作岘樊铭，诸石。
满江红::李曾伯::推枕闻鸡，正怪得、乾坤都白。元是有、福星临照，至和薰出。缘饰夜城疑不夜，弥漫色界成无色。更词、巧欲夺天葩，尤殊特。貂帽拥，寒何力。羔酿举，情何极。欠开樽细挹，梅花标格。十万铁衣冰到骨，祈天只愿王师息。想家童、日办剡中舟，溪头立。
满江红::李曾伯::荡节将行，原显尽、花毡铺白。人羡道、青丝辔整，红蕖幕出。宇宙中间无点医，水天上下俱同色。向个中、著此玉为人，真英特。元自得，融和力。浑不管，凝寒极。看福星临照，政敷民格。且访桃源仙世界，伫传梅驿春消息。定明年、拜表贺端闱，螭坳立。
八声甘州::李曾伯::自当年、种柳向西门，古今号名州。对风声策策，浪涛衮衮，又是新秋。暂为江山弹压，谁得似贤侯。夜观灯棋里，几共边筹。休效季鹰高兴，为莼羹鲈脍，遽念吴头。且安排维楫，相与济中流。
八声甘州::李曾伯::续仲宣、一赋小呼鹰，声名满荆州。向宾筵游戏，豪端月露，皮里阳秋。遍历文书刁斗，何患不封侯。横槊风烟表，独占诗筹。见说眉攒心事，在岷峨乡国，落日西头。怅英豪遗恨，都付大江流。
八声甘州::李曾伯::自六朝、用武诧荆州，襟喉重疆陲。更西风似箭，峡江如线，事势夔夔。须仗中流砥柱，天付治平谁。甚矣吾衰矣，将老东篱。休说纷纷往梦，任阴平邓艾，骆谷姜维。向棋边聊且，官事了痴儿。
八声甘州::李曾伯::对西风、先自念莼鲈，又还月生西。叹平生霜露，而今都在，两鬓丝丝。当年门垂蓬矢，壮岁竟奚为。磊落中心事，只有天知。多谢君恩深厚，费丁宁温诏，犹置驱驰。看弓刀何事，终是愧毛锥。
八声甘州::李曾伯::问秋光、乞得一宵闲，满引玉东西。喜亲朋咸集，宴酣真乐，非竹非丝。坎止流行付分，岂尽是人为。试向君平卜，还可前知。自笑头颅如此，奈乌轮难系，驹隙如驰。慨壮图已矣，指地不须锥。
八声甘州::李曾伯::仿离骚、览揆度新讴，空云霭乌丝。把长庚才调，小施筹笔，犹处囊锥。鸾枳滩发轫，指日问朝衣。雪片梅花外，已露南枝。休羡汉疏晋阮，记当年楚产，同是家儿。怅岁华如许，同官复同时。
八声甘州::李曾伯::记当年、虏压顺昌城，直欲付靴尖。赖君家乃祖，笑麾白羽，净洗腥膻。荆州甘棠蔼蔼，浓墨宇犹鲜。少出拿云手，整顿青毡。好个嫩凉天气，想闻鸡听雁，意气犹。看相将喜事，眉色已黄占。
八声甘州::李曾伯::问孀娥、厌看人，唯复厌人看。正凉宵准拟，招延素魄，慰藉苍颜。廉纤梧桐细雨，吹彻玉箫寒。仿佛山河影，只在云端。又似去年今夕，枉教人愁怅，立尽阑干。想菱花尘匣，憔悴女乘鸾。
朝中措::李曾伯::灯棋三载客边头。江汉等萍浮。一片白云关念，对床夜雨难留。
朝中措::李曾伯::南风吹棹过吴头。聚散付云浮。且共一杯怀楚，须期万户封留。
朝中措::李曾伯::夜来南极十分明。申月应生申。小范龙图老子，大苏玉局仙人。
贺新凉・贺新郎::李曾伯::可恨经年别。正安排、剖瓜植竹，拟酬佳节。应为犁锄机杼懒，天遣阿香磨折。翻一饷、廉纤凄切。寂寞金针红线女，枉玉箫、吹断秦楼月。清漏静，楚天阔。东皋且愿三农悦。任从渠、鹊桥蛛网，一番虚设。挽取天河聊为我，尽洗西风残热。休懊恼、云生巫峡。
贺新凉・贺新郎::李曾伯::晓听平安报。信荆州、古今形胜，金汤天造。落日岘山陈迹在，依旧大堤芳草。叹紫塞、黄尘未扫。水合水生来又去，赖胡雏、犹畏熊当道。薇柳戌，甚时了。乞身屡上盏天表。感恩深、丁宁帝语，许同芳召。自愧黔驴无伎俩，桑土绸缪盍早。空手袖、剑锋懊恼。
贺新凉・贺新郎::李曾伯::梦觉闻鸡报。问岘边、晋家城郭，旧邦新造。谁遣平明旌旆入，人说当年草草。犹幸把、腥埃俱扫。对越老苍方寸在，任酉渠、远度龙堆道。还又过，一春了。少年意气轻三表。到如今、名惭小范，功卑前召。赖有把茅归去是，乘此抽身须早。何苦受、天来烦恼。
醉蓬莱::李曾伯::问金城方略，数十年来，谁堪称许。万福威名，草木识淮浦。西顾天长，中流地重，著此巨鳌柱。见说棋边，风声鹤唳，胆落胡虏。老子家声，六韬亲授，渭水归来，非熊非虎。江汉滔滔，建大将旗鼓。
醉蓬莱::李曾伯::自鹫峰曾见，金粟如来，犹有英烈。碧玉琅，点缀碎琼屑。不御纷华，独餐沆瀣，比众芳殊别。好向凉宵，无风无雨，宜露宜月。身在山中，名香天下，全似幽人，一种修洁。解使多愁，对此亦纾悦。
醉蓬莱::李曾伯::问前身应在，香醉山中，今存风烈。佳夕招延，清论度飞屑。玉盈盈，金英点点，标格侬家别。好个凉天，更无滴雨，只欠些月。菊客兰兄，纷纷侪辈，纵尔芬芳，输我高洁。鼻观先知，羞取俗颜悦。
醉蓬莱::李曾伯::大不逾粟许，飘散人间，直恁清烈。管领芳樽，底事不渠屑。中夜庭前，小山丛畔，韵度从来别。那更今年，留连秋色，将傍菊月。堪羡纱窗，胆瓶斜浸，浅酌低讴，人花双洁。恼杀多情，一见一回悦。
醉蓬莱::李曾伯::指梅花雪片，问讯八窗，南枝开未。一点春风，消息岭头寄。太白精神，广平韵度，是岂众芳拟。东阁吟边，水清月淡，不妨游戏。犹记双湖，几番初度，持酒相期，已花为比。鼎味家传，须向玉堂里。
沁园春::李曾伯::天顾坤维，持橐秉旄，屈公此行。正地雷观象，一阳将复，天星验数，五福初临。汉指才宣，蜀民相贺，百万耄倪犹更生。先声布，便胆寒西贼，关塞无尘。休嗟往事营营。要清献、乖崖相拟伦。看作新精采，叶符气运，转旋机括，元在人心。奖率三军，扫清万里，从此西南开太平。功成後，却归来廊庙，细展经纶。
沁园春::李曾伯::老子家山，近古苏州，有监本呆。叹长途荷担，斯宜已矣，急湍鼓，岂不危哉。我爱陶潜，休官彭泽，为三径荒芜归去来。君恩重，奈边戈未偃，阃毂犹推。东南休运将回。幸天日清明公道开。把孤忠自许，我心匪石，一真难灭，人口如碑。青眼旧交，黑头新贵。快九万里风鹏背培。诗筒寄，正多情未已，聊解君颐。
沁园春::李曾伯::我爱临川，簪绂丛林，有宅一区。记谢墩名字，百年犹在，平泉孙子，三世重居。皂盖新营，青毡旧识，此复古春秋宜大书。奇哉事，信当时种子，下到工夫。笑渠。驷马门闾。是几往过之凡几墟。喜尚存遗爱，甘棠在在，无穷生意，茂草如如。载酒寻盟，论诗结社，想田可秫兮园可蔬。应须念，古亭乔木，无恙还无。
兰陵王::李曾伯::甚天色。苦问桃红李白。伊祈氏，沙际才归，依约春回晓烟湿。老寒犹煞忒。景物。中年惯识。天应遣，雨洗风梳，柳睡花眠尚无力。名园谩他适。任黄四栽培，殷七奇特。一年好处须寒食。待花畔携酒，酒边索句，春馀太半未须急。记旧隐幽寂。我亦。几时得。归检点苔封，评品梅格。教看林下休官一。
江神子・江城子::李曾伯::白妃卷絮逐风颠。透朱帘。向空漫。剪出冰花，偏爱腊前看。能费化工多少力，千万里，尽同天。歌楼清赏记当年。玉人占。绣衾寒。
浪淘沙::李曾伯::昨夜雨兼风。断送残红。老寒犹自著帘栊。为问香篝人语道，翠被还重。何处有疏锺。惊起匆匆。惜春休放酒杯空。芳草天涯寒食又，归兴尤。
哨遍::李曾伯::天限长江，云扰中原，一局持棋势。汉将谁。盍为扫清之。彼伎犹、黔驴而止。客亦知。何材不生斯世。丁宁屡费君王旨。向马首论诗，灯前观剑，岂无差强人意。幸崆峒麦熟且休师。又焉用陈琳檄书飞。一笛楼头，万柳营间，从容麾帜。噫。代有戎夷。时贤患乏经纶志。紫岩公一出，敌当惊见花字。谩被发忧邻，汗颜笑斩，客邪终岂婴元气。待拜表盏天，移文问隐，老夫行且归矣。怕胡雏穴隙尚相窥。有淝水儿曹举兵麾。看中兴、隽烈堪继。随世样多能底。卿自为卿计。不妨老子，婆娑矍铄，从渠屦盈户外。
兰陵王::李曾伯::问梁益。天设金城铁壁。西风外，依约雁来，还报关山旧秋色。三秦听汉檄。远恨绵绵脉脉。频年事，虚掷桑阴，允诸人竟何策。彤弓误殊锡。怅活国难医，救世须佛。平生本藉毛锥力。对弧矢初度，满头白发，何堪兵卫叠画戟。咄青史陈碛。酒石。羡王绩。任击缶呼天，此乐何极。奚须太息惊前席。
八声甘州::李曾伯::问西陵、治比汉河南，若为遽东归。正峡江衮衮，中流我共，一楫杭之。倏听攀辕告语，公去裤襦谁。赖有甘棠在，人口如碑。百尺楼头徒倚，记绸缪桑土，几对灯棋。指鹭洲何处，心事想鸥知。
水调歌头::李曾伯::序正象古琥，吉叶梦维熊。身随金粟出世，香满小山丛。铁券丹书家世，朱阁青毡步武，名字在尧聪。雕鹗健云翮，聊尔待西风。功名事，书剑里，笑谈中。江涛衮衮如此，天岂老英雄。先我甲庚三日，伴子春秋千岁，何幸举樽同。歌以寿南涧，愿学稼轩翁。
临江仙::李曾伯::同此三秋端正月，地高先得光辉。分明身世玉琉璃。不妨人未老，长与月相期。我有芳尊共玩事，从渠魏鹊无枝。直须饮到五更时。大家眠玉界，莫羡宴瑶池。
水龙吟::李曾伯::楚乡三载中秋，倚楼辄值萧萧雨。澄空向午，廉纤数点，又疑虚度。卷起云鬟，掣开妆鉴，喜瞻眉宇。问常娥丰貌，间何阔矣，元不老、只如故。见了悄然无语。但令人、不堪怀古。老蟾应记，旧时人物，孙刘陶庾。俯仰皆空，阴晴何恨，芳樽频举。问他年，忆取今宵，人如许、月如许。
水调歌头::李曾伯::可爱十分月，都无一点云。清光是处皆有，浑不许人分。独是大江深处，一片水晶世界，仿佛有微痕。坐到夜深际，万籁寂无闻。与诸君，同一笑，举芳樽。素娥自有佳约，何必命红裙。顷刻参横斗转，归去华胥一觉，玩事任纷纷。我袖有玉斧，当为整乾坤。
眼儿媚::李曾伯::公归东里我西州。枫荻楚天秋。乌樯转首，暮云江树，落日沙头。瞿唐此去风涛恶，宁愿贾胡留。明年春晚，松江笠泽，归约追游。
大::李曾伯::对剑花凝，笳叶卷，天宇尘清声肃。楼船催解处，正日戈夕照，风旗西矗。虎战龙争，人非地是，形势昔雄三国。景升今何在，怅婆娑老子，奚堪荆牧。岂自古常言，力宁斗智，智宁如福。西征非太速。奈臣职、难负君王嘱。嗟往事、祁山抗表，剑阁刊铭，祗成堕甑并空轴。喜听平安信，岂止为、区区一竹。蚊类、笑谈逐。
浪淘沙::李曾伯::斜日挂汀洲。帆影悠悠。碧云合处是吴头。几片寒芦三两雁，人立清秋。柳外莫停舟。休问闲愁。人生江海一萍浮。世路相期如此水，万里安流。
八声甘州::李曾伯::上巍楼、指顾剑东西，依然旧江山。怅谁为荆棘，委渠天险，薄我风寒。金瓯经营几载，鸿雁尚漂残。一片迷棋局，著手良难。犹幸红旗破贼，有竹边新报，喜听平安。问纷纷遗事，一笑付凭栏。
满江红::李曾伯::才过新正，能几日、海棠开了。将谓是、睡犹未足，嫣然何笑。一片殷红新锦样，天机知费春多少。更芳期、不待燕黄昏，莺清晓。花旧说，南昌好。花宜占，东风早。想香霏地近，融和偏巧。佳句流传千古在，石湖不见坡翁老。倩何人、寄驿报家山，教知道。
满江红::李曾伯::自入春来，花信费、几番风了。先付与、红妆万点，苍颜一笑。旧说沈香亭北似，今虽濯锦江头少。最可人、枝上月笼春，烟含晓。亨会称，花王好。嘉聘惜，梅兄早。对芳容细玩，天然新巧。羯鼓不须催太甚，霓裳易散梨园老。任杜鹃、犹自殿韶华，呼殷道。
谒金门::李曾伯::风又雨。芳事葱葱如旅。借问甚时才百五。东君浑弗顾。红紫园林几许。横笛数声何处。桃涨连天归未去。客和春且驻。
谒金门::李曾伯::春且驻。休惜残红无主。柳色青青还未絮。牡丹犹待雨。金鸭沈烟一缕。人在纱窗觅句。仿佛家山三月暮。隔帘闻燕语。
水调歌头::李曾伯::今岁渝州热，过似岭南州。火流石铄如傲，尤更炽於秋。竟日襟常沾汗，中夕无停手，几至欲蕉头。世岂乏凉境，老向此山囚。赖苍灵，怜赤子，起龙秋。刹那顷耳，天瓢倾下足西畴。荡涤两间炎酷，苏醒一番枯槁，民瘼庶其廖。清入诗脾里，一笑解吾忧。
水调歌头::李曾伯::两岁是六帙，万里客他州。一眉新月西挂，又报桂花秋。想见吴中稚子，已办秫田数顷，更种橘千头。堪笑新亭酒，空效楚人囚。饭甘粗，衣任恶，卧从湫。世缘道眼看破，闻早问先畴。这服清凉散子，多在病坊弗悟，美甚时瘳。膏秣归盘去，无乐亦无忧。
沁园春::李曾伯::雪山有缘，白首重来，信不偶然。怅怆凄未洗，平戎何策，英灵不绝，赖蜀多贤。耆旧二三，甲兵百万，力障狂澜回巨川。秋声静，共巍楼把酒，自足筹边。何人为我盏天。焉用此客星留井躔。正柴桑栗里，稻肥蟹健，松江笠泽，莼美鲈鲜。百计求闲，一归未得，便得归闲能几年。持公赋，待後堂新唱，夸语彭宣。
一剪梅・一翦梅::李曾伯::人生能有几中秋。人自多愁。月又何愁。老娥今夜为谁羞。云意悠悠。雨意悠悠。自怜踪迹等萍浮。去岁荆州。今岁渝州。可人谁与共斯楼。
沁园春::李曾伯::晚出千林，中立三秋，清哉此花。自鹫峰移下，碎成玉屑，蟾宫分到，缀作金葩。粟许来微，薰天声价，较楚蕙庾梅还韵些。真奇处，但餐沆瀣，不染繁华。酒边一笑婆娑。疑香醉山中尊者家。怅尘埃俗状，强颜羞对，风骚墨客，乐事堪夸。月照才清，露浓尤馥，饮待夜深应更佳。姑容我，胆瓶斜插，卧看窗纱。
沁园春::李曾伯::一种孤，四出清芬，半秋始花。只些儿肌骨，才逾一芥，许多韵度，迥压群葩。得雨相催，随风所到，较七里山樊尤远些。纷纷辈，笑渠侬桃李，徒竞春华。试容老子婆娑。恍身在广寒仙子家。任殷勤唤酒，恣从君赏，徘徊待月，剩向人夸。我有家林，旧栽岩壑，得归去相延方是佳。姑先约，拼共横船玉，教堕巾纱。
水龙吟::李曾伯::江头雨过黄花，片帆催向春闱去。两年共我，风舟问峡，霜砧闻楚。定远从军，兹恩策第，岂堪同语。谩咨嗟人事，分明天意，广寒阙、待平步。健笔凌云如许。看新年、榜登龙虎。转头却笑，弓刀塞上，粗官何取。海阔鹏搏，途穷马老，不胜离绪。过旧游、人问征夫，烦为说、戌边苦。
水龙吟::李曾伯::天涯舍我先归，还知我以何时去。浮生萍梗，南辕北旆，之吴之楚。岂偶然哉，祗堪一笑，无庸多语。向临歧赋别，丁宁祝望，竿百尺、进一步。其奈头颅如许。更藩篱、穴犹据虎。良机一失，付之谁手，探囊堪取。君对天庭，上咨西事，历陈条绪。问相如、汉指来宣，果何益、亦何苦。
沁园春::李曾伯::二十年间，黄州竹楼，共酬好春。记淮江表，群贤毕集，清明上巳，二美相并。一枕黄粱，满头白发，屈指旧游能几人。堪嗟处，怅光阴易老，犹困西尘。今朝又值良辰。空想像、长安天气新。问兰亭癸丑，雪堂壬戌，倏成畴昔，将似来今。觞泛流泉，茗烹新火，领略韶华聊啸吟。鹦洲去，有故人相问，为语归音。
沁园春::李曾伯::咄咄衰翁，向羽书中，又过一春。正老怀梦想，扁舟访剡，壮图惭负，万里城并。溟翼之上，冀群空矣，自此阳关无故人。岷江路，忆一番风浪，三月烟尘。美哉乐事良辰。正好趁东门官柳新。且舒晴慷慨，何须感旧，转头解后，未必犹今。问讯南楼，劳还西戌，君为楚歌侬越吟。眉黄近，怕洛涯催出，便有佳音。
沁园春::李曾伯::万里戌边，八载去家，始遂一归。怅中年早历，虎头兵幕，平生屡建，豹尾神旗。岂得闲身，毋庸多议，感荷九重渊听知。当时事，似狂澜欲倒，孰障东之。天教狂虏灰飞。更莫问儿郎存血衣。把雪裘霜帽，绝交楚徼，雨蓑风笠，投老吴矶。径与松荒，人同鹤在，交友晓天星样稀。从今去，共麴生相约，愿乐清时。
沁园春::李曾伯::极目江涛，不有人焉，其能国乎。伟故家风烈，激扬手段，平生践履，精密工夫。冰漕功成，月卿召入，小却犹当登从涂。斯行也，非纪网省闼，定引京都。猗欤。愿疾其驱。弹指顷暑收秋又初。向玉阶芳寸，亲承温问，金成十二，细述嘉谟。苕船边，藕花香里，念人在洞庭青草湖。它年事，约携东老酒，附洛英图。
沁园春::李曾伯::天目山房，洪崖老仙，亲授一灯。自檄草参筹，宾筵领袖，鼎梅助味，省闼权衡。华国文章，立朝风力，犹有老成人典刑。如公样，盍夜趋宣室，昼对延英。乘轺惠我湘民。作翼轸中间一福星。正千飕漕玉，张颐西峤，单车把绣，将指南闽。过阙留中，历阶而上，方值汉朝更化新。南中事，若君王问及，老弗能胜。
满江红::李曾伯::明日生初，还知否、明年六十。嗟老矣、满头都缟，寸心犹赤。三十载间尘土债，几千里外风涛役。赖君天、许放故山归，恩无极。出而作，入而息。美可茹，鲜可食。任浩书空咄，禹笑人寂。断国谋王非我事，抱孙弄子聊吾适。且从今、时复一中之，杯中物。
满江红::李曾伯::今岁潇湘，真个见、嘉平三白。圜里、无非和气，不知寒色。宇宙幻成清净境，了无一点红尘入。问太空、此瑞自何来，君王德。歌笑是，兔园客。辛苦是，鹅池役。任谢家儿女，赋嘲纷出。洗尽腥膻空万里，屏除螟深千尺。向此时、何以对梅花，呼欢伯。
满江红::李曾伯::蝶梦惊残，仿佛似、东方才白。人报道、城疑不夜，界几无色。敲瓦微听冰线响，开窗倏放风花入。拥重貂、曾不觉寒侵，将何德。呼剡棹，行为客。平蔡垒，何能役。算争如、穷檐高卧，闭门毋出。安得松江江上去，一蓑独钓丝千尺。要不持、寸铁和前修，文章伯。
满江红::李曾伯::立雪寒窗，照肝胆、了然明白。浑似得、齐宫气象，郢楼颜色。天籁无声随物应，阳春有脚从中入。与邦人、稽首谢天工，元冥德。人正作，潇湘客。谁谓有，蓝关役。对江天暮景，鹅溪描出。银浪卷飞鸥一片，玉枝擎重龙千尺。羡联镳、曾作岳峰游，前方伯。
满江红::李曾伯::把绣成吟，真压倒、古之元白。佳句有、雪车冰柱，曾无衿色。一点不留烟火气，时脾时有清风入。更岭边、多少活人恩，于公德。公自是，朝天客。应笑我，为人役。看时犹多事，公须一出。琅腹细披忠抱寸，龙颜密侍天威尺。借笔端、从此润皇猷，翰林伯。
满江红::李曾伯::听彻惊乌，起览镜、顿添头白。曾不见、江南人寄，一枝春色。风卷龙鳞残甲下，山无虎迹新蹄入。罄冰天、桂海使同风，修文德。三十载，江湖客。千万里，关山役。且付之杯酒，何愁西出。天女花边浑似剪，志公杖上平如尺。把富贫、都作一般看，何什伯。
满江红::李曾伯::草草春盘，那敢赋、丝青玉白。湘波动、雁怀归思，柳催行色。冻逐寒梢残雪解，暖随野烧轻烟入。举人间、无物不光辉，东皇德。莺燕报，朱门客。乌兔老，红尘役。羡翠轺多暇，彩花新出。捧日东城行应制，去天只隔城南尺。趁五更、桦烛向端闱，班常伯。
满江红::李曾伯::春日何来，深雪里、南枝先白。伊祈氏、一番陶冶，千林色香。弱柳眼回青尚浅，小桃腮晕红将入。笑渠侬、剪彩与裁花，夸闺德。九十日，春还客。数千里，官为役。看时来、雁随云去，鱼从冰出。一脉流通天造化，三杯扶植身关尺。对东皇、太乙续离骚，需词伯。
满江红::李曾伯::万紫千红，都不似、玉奴一白。三数萼、有冰霜操，无脂粉色。长共竹君松友伴，岂容蝶使蜂媒人。似惠和、伊任与夷清，兼三德。能洁已，能娱客。成子後，调羹役。更岁寒风味，时然後出。春浅吹回羌管寸，夜阑吟费花笺尺。炯使皇、两两月黄昏，真诗伯。
贺新郎::李曾伯::岭蜀天涯路。忆前年、担簦西上，旌麾南去。谁谓潇湘还解后，重对灯前笑语。挺乔木、森森犹故。梅外柳边官事了，记牢之、曾著元戎府。聊访问，旧游处。酒边不用伤南浦。为亭、百年门户，正烦宗主。见说君王方旰食，借箸哺应为吐。这官职、二郎须做。若见时贤询小阮，愿早携、耕春雨。嗟矍铄，恐迟暮。
贺新郎::李曾伯::日近长安路。喜骖鸾、带簪游戏，弓旌招去。闻道汉朝帷帏里，要问隅蛮语。嗟时事、尚兹多故。办取忠谋宜入告，见石洪、曾在乌公府。须细访，风寒处。左荆右岭中湘浦。愿扶持、东南温厚，老天张主。翘馆钦贤人共说，一饭每勤三吐。公此去、好官须做。从臾泾舟同共济，更绸缪、桑土先阴雨。灭此虏，直朝暮。
贺新郎::李曾伯::老作星沙守。问今年、平头六十，翁还知否。暑葛霜砧都历遍，还著回旋舞袖。奚所用、皤然一叟。欲觅金丹驻颜色，纵铁鞋、踏破终无有。空自诧，不龟手。西风又近中秋候。记相将、桂华开未，月儿圆又。弧矢四方男子事，争奈灰心也久。何以报、国恩深厚。了却宫痴归去好，有竹窗、蓬户生涯旧。姑一笑，付杯酒。
贺新郎::李曾伯::问讯南州守。怅吾生、今非昔比，後犹今否。涉尽风涛凭个甚，一瓣心香在袖。人竞说、顽哉此叟。识破荣途皆幻境，只形骸、已累它何有。姑勉尔，应之手。休烦太卜勤占候。怕漂零、江湖易老，光阴难又。兔魄初生人初度，期共婵娟长久。赖此月、於人犹厚。燕颔封侯非我事，早携书、归卧吾庐旧。渝此约，有如酒。
水调歌头::李曾伯::宵旰轸先虑，岭海屈真儒。金城素有奇略，不待至才图。春满洲鹦楼鹤，天付簪山带水，驷马驾轻车。六月正炎热，吾肯缓吾驱。越蓬婆，逾邛，彼穹庐。其能涉我烟瘴，载籍以来无。联络五溪百粤，托柱南方半壁，中外保无虞。了此经营事，归去位钧枢。
水调歌头::李曾伯::洞庭千古月，湘水一天秋。凉宵将傍三五，玩事若为酬。人立梧桐影下，身在桂花香里，疑是玉为州。宇宙大圆镜，沆瀣际空浮。傍谯城，瞻岳麓，有巍楼。不妨举酒，相与一笑作遨头。人已星星华发，月只团团素魄，几对老蟾羞。回首海天阔，心与水东流。
水调歌头::李曾伯::佳月四时有，举世重中秋。金明水秀竞爽，互古景难酬。爝火繁星退敛，桂海冰天洞照，清影遍神州。万象自妍丑，一鉴碧虚浮。昔苏张，夸玉界，赋琼楼。素娥阅人多矣，不怕雪添头。只恐参横斗转，还又酒阑歌散，醉态醒堪羞。安得真仙术，兔魄驻西流。
水调歌头::李曾伯::敢问辽天月，历几亿春秋。老娥盍相刮目，无一语相酬。似讶经年间阔，类笑衰翁潦倒，岁岁客他州。清照五湖阔，倦影一萍浮。任渠侬，琴当户，酒当楼。人生适意，封君何似橘千头。月正圆时固好，人欲闲时须早，毋作陇西羞。多谢锦囊句，椽笔富清流。
水调歌头::李曾伯::问讯中秋月，瞥见一眉弯。婆娑桂影，今年又向桂林看。蓬天桑弧初度，罗带玉簪旧识，俯仰十年间。记得老坡语，颓景薄西山。碧虚人，应笑我，已苍颜。岁寒耿耿，不改惟有寸心丹。目断风涛万里，梦绕烟霞一壑，老矣甚时闲。不愿酒泉郡，愿入玉门关。
木兰花慢::李曾伯::渐吾乡秋近，正莼美、更鲈肥。顾安得相从，征帆衔尾，飞盖追随。南中眼前事势，正相持、边腹一枰棋。将谓灯明月暗，笑谈共和韩诗。谁知。催上王畿。无计可，挽留之。想翠微深处，倚楼日望，天际人归。
沁园春::李曾伯::六十衰翁，更加二龄，此何等时。不退寻岩壑，相安耕钓，重来岭峤，犹事驱驰。绝类文渊，当年矍铄，上马据鞍奚所为。偏怜处，是难堪潦雾，水际鸢飞。云台铜柱空题。奈床下伊人心素疑。自古来如此，只须付酒，风光纵好，勿复言诗。莼菜美时，桂花香里，所愿少须臾乐之。西风外，喜羽书夜静，即是归期。
满江红::李曾伯::今岁垂弧，欲自寿、一辞莫措。何可拟、翁头如雪，香山白傅。首夏一番罹重病，去秋数月撄狂虏。赖天公、肯为保馀生，逢初度。今幸释，千钧负。尤可喜，归田去。但蹒跚勃，龙锺如许。薇柳诸关成底事，菊松三径犹堪主。办篮舆、尚可檄渔樵，盟鸥鹭。
水龙吟::李曾伯::西风涤尽炎，连朝更值天无雨。笋舆轧轧，经行三日，碧无数。胜绝江山，余行天下，无如此处。任今来昔往，迎新送旧，风景在、只如许。谁谓阴山骄虏。去年冬、敢侵吾土。哀哀鸿雁，一番荡析，幸逢多黍。拜表出师，安南定北，岂无忠武。嗟病夫、老矣无能，促归棹，舣江渚。
水调歌头::李曾伯::昨夜虽三五，宝鉴未纯全。今宵既望，兔魄才是十分圆。又得平滩系缆，冷浸玻璃千顷，表里一壶天。扶惫蓬窗下，拼却夜深眠。想嫦娥，应笑我，鬓苍然。平生修玩，犹记历历旧山川。安得乘槎访斗，问讯广寒宫殿，怅未了尘缘。愿赐长生药，换我骨为仙。
八声甘州::李曾伯::数年来、揆度在南州，今年在家山。叹平生踪迹，荆淮岭蜀，多少间关。幸对园林花竹，一笑且团栾。莫忆西风梦，驰志楼兰。赢得维摩多病，奈鬓毛剥落，步武蹒跚。神仙何处，遗我以金丹。
水龙吟::李曾伯::此花迥绝他花，湘中不减吴中盛。疑从太华，分来岳麓，根玉井。炬列千红，盖擎万绿，织成云锦。向壶天清暑，风梳露洗，尘不染、香成阵。好似一番雨过，似轻鬟、晚临妆镜。阿环浴罢，珠横翠乱，芳肌犹润。载月同游，隔花共语，酒边清兴。问六郎、凝伫多时，公不饮、俗几甚。
八六子::郑熏初::忆南洲。绀波萦绕，垂杨翠拂朱楼。念十载风流梦觉，满身花影人扶，旧曾暗游。无言空怆离忧。醉袖将红泪，吟笺写许清愁。试与问、杨琼解怜郎否，也应还是，旧家身价，而今艳质不来眼底，柔情终在心头。
乌夜啼::郑熏初::春江一望微茫。辨桅樯。无限青青麦里、菜花黄。
氐州第一::郑熏初::开遍来禽，春事过也，江南倦客心苦。料理花愁，销磨酒病，还是年时意绪。寒浅香轻，早一霎、朝来微雨。柳曲闻莺，河桥信马，旋题新句。漫道而今无贺铸。尽肠断、满帘飞絮。说似风流，除非小杜，妙绝夸能赋。
一萼红::郑熏初::忆燕台。正倚帘吹絮，小立望郎来。管调丝，涂妆绾髻，密意曾托蜂媒。空恁误、湔裙暗约，最无奈、好梦易惊回。想见而今，浅颦双翠，沁破妆梅。沈带悄然宽尽，恨年时行处，红糁苍苔。前事重寻，幽欢难偶，钿合空委鸾钗。
瑞鹤
怪新来瘦损。对镜台、霜华零乱鬓影。胸中恨谁省。正关山寂寞，暮天风景。貂裘渐冷。听梧桐、声敲露井。可无人、为向楼头，试问塞鸿音信。争忍。勾引愁绪，半掩金铺，雨欺灯晕。家僮困卧，呼不应，自高枕。待催他、天际银蟾飞上，唤取嫦娥细问。要乾坤，表里光辉，照予醉饮。
如梦令::赵崇::日日酒围花阵。画阁红楼相近。残月醉归来，长是雨羞云困。低问。低问。独自绣帏睡稳。
如梦令::赵崇::窗外燕娇莺妒。窗下梦魂无据。梦好却频惊，不到彩云深处。无绪。无绪。红重一帘花雨。
更漏子::赵崇::玉搔头，金约臂。娇重不胜残醉。留粉黛，晕胭脂。浅寒生玉肌。待归来，浑未准。疑杀那回书信。春又好，思无穷。卷帘花露浓。
谒金门::赵崇::春尚浅。江上柳梢风软。销尽玉梅春不管。冷香和梦远。脉脉绿窗新怨。花胜无心重翦。帘押护香闲不卷。卷帘芳事遍。
谒金门::赵崇::春意泄。香重一枝梅雪。寒透玉壶冰暗结。玉奴情更劣。似语还羞奇绝。妒白怜红时节。酒力未醒双眼缬。一帘风弄月。
谒金门::赵崇::晴意早。帘外数声啼鸟。有约不来春梦杳。琐窗微弄晓。江上残梅未扫。叶底芳桃红小。天远断云尘不到。过春还草草。
谒金门::赵崇::春意薄。江上晚来风恶。帘外海棠花半落。睡深浑未觉。梦想当年行乐。新恨暗添金鹊。写就金笺无处托。去鸿天一角。
清平乐::赵崇::莺歌蝶舞。池馆春多处。满架花云留不住。散作一川香雨。相思夜夜情。青衫泪满啼红。料想故园桃李，也应怨月愁风。
清平乐::赵崇::妒红欺绿。轻浪潮温玉。鸾袖卷香金。娇怯未消寒粟。锦衾初罢承欢。宿妆微褪香弯。醉眼乍松还困，断云犹绕巫山。
南柯子・南歌子::赵崇::丝发风轻掠，酥胸冷不侵。背人小立卸瑶簪。一缕柔情、系得几人心。曲槛花方蓓，荷桥柳未阴。
南柯子・南歌子::赵崇::掩笑轻抬袖，慵妆浅画眉。嫩晴帘箔玉梅飞。门外寒轻、疏柳趁黄时。绾带香罗结，交叉绿玉枝。
望海潮::赵崇::轻云过雨，炎晖初减，楼台片片馀霞。曲径通幽，小阑斜护，水天薄暮人家。暝色趣归鸦，竹风交立玉，清透窗纱。断岸涟漪，乱萍芳苇绕烟沙。依稀画艇莲娃。掩鲛绡微沁，急桨咿哑。香雾霏微，冷光摇曳，娅红深映低花。天际玉钩斜。矶边菱唱答，惊断鸣蛙。满棹白苹归去，幽兴绕天涯。
沁园春::赵崇::紫陌芳尘，烟缕收寒，雨丝过云。羡交阴桃叶，窗前曲槛，认巢燕子，柳底朱门。回首年时，雾鬟风袖，袅袅娉娉娇上春。逢迎处，尽芳华缱绻，玉佩殷勤。谁知此际销魂。漫隐约人前笑语温。记掌中纤细，真成一梦，花时怨忆，应为双文。载酒心情，教眉诗句，空悔风流曾误人。凭谁去，待寄将恨事，两处平分。
摸鱼儿::赵崇::卷珠帘、几番花信。轻寒犹自成阵。一年芳事如朝梦，容易绿深红褪。寒食近。惟自有、断肠垂柳禁春困。琐窗深静。悄叠损缕衣，凝尘暗掩，金斗熨清润。章台恨。准拟芳期未稳。旧游细把重忖。鉴鸾钗凤平分久，留取年时心印。谁与问。待试写花笺，密寄教郎认。妒香怜粉。欲写却还羞，轻颦浅叹，字字揽方寸。
过秦楼::赵崇::隐枕轻潮，拂尘疏雨，幽梦似真还断。莺雏燕婉，依约年时，花下试翻歌扇。憔悴鬓怯春寒，慢掠轻丝，柳风如箭。甚阳台渺邈，行云无准，楚天空远。应唤觉、当日琴心，祗今诗思，惆怅客衣尘染。钗留股玉，袜袭钩罗，荏苒腻寒香变。问讯多情，别後笑巧颦娇，对谁长倩。但晚来江上，眼迷心想，越山两点。
归朝欢::赵崇::翠羽低飞帘半揭。宝簟牙床凉似雪。窗虚云母澹无风，隔墙花动黄昏月。玉钗鸾坠发。盈盈白露侵罗袜。记逢迎，鸿惊燕婉，灯影弄明灭。蜀雨巫云愁断绝。罗带同心留绾结。交枝红豆雨中看，为君滴尽相思血。染衣香未歇。
恋绣衾::赵崇::江烟如雾水满汀。早梅花、偏占浅清。倚翠竹、寒无力，想潇湘、斜日暮云。
蝶恋花::赵崇::一翦微寒禁翠袂。花下重开，旧燕添新垒。风旋落红香币地。海棠枝上莺飞起。薄雾笼春天欲醉。碧草澄波，的的情如水。料想红楼挑锦字。轻云淡月人憔悴。
菩萨蛮::赵崇::桃花相向东风笑。桃花忍放东风老。细草碧如烟。薄寒轻暖天。折钗鸾作股。镜里参差舞。破碎玉连环。卷帘春睡残。
金明池::赵崇::桂海云蒸，瘴山雾暖，片雪何曾到地。羡长日、岛仙清暑，自学得、剪冰裁□。把岁寒、五出工夫，别妆点薰风，尽成清致。尽虹雨翻晴，暮霞焦土，一种凄凉如洗。酝藉丰标浑无比。应似惜、潇湘蕙疏兰弃。纵未入、众芳题品，终自倚、一涯风味。
满江红::方岳::说与梅花，且莫道、今年无雪。君不见、秋崖鬓底，茎茎骚屑。笔砚只催人老大，湖山不了诗愁绝。问、何事下矶来，抛云月。重省起，西山芴。终负却，东山屐。把草堂借与，鹭眠鸥歇。乌帽久闲苍藓石，青衫今作枯荷叶。笑人间、万事竟何如，从吾拙。
满江红::方岳::且问黄花，陶令後、几番重九。应解笑、秋崖人老，不堪诗酒。宇宙一舟吾倦矣，山河两戒天知否。倚西风、无奈剑花寒，虬龙吼。江欲，谈天口。秋何负，持螯手。尽石鳞芜没，断烟衰柳。故国山围青玉案，何人印佩黄金斗。倘只消、江左管夷吾，终须有。
满江红::方岳::苍石横筇，松风外、自调龟息。浑不记、东皋秋事，西湖春色。底处未嫌吾辈在，此心说与何人得。向海棠、烂醉过清明，酬佳节。君莫道，江鲈忆。吾自爱，山泉激。尽月明夜半，杜鹃声急。人事略如春梦过，年光不啻惊弦发。怕醒来、失口问诸公，今何日。
水调歌头::方岳::左手紫螯蟹，右手绿螺杯。古今多少遗恨，俯仰已尘埃。不共青山一笑，不与黄花一醉，怀抱向谁开。举酒属吾子，此兴正崔嵬。夜何其，秋老矣，盍归来。试问先生归否，茅屋欲生苔。穷则箪瓢陋巷，达则鼎彝清庙，吾意两悠哉。寄语雪溪外，鸥鹭莫惊猜。
水调歌头::方岳::秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。
水调歌头::方岳::醉我一壶玉，了此十分秋。江涛还此，当日击楫渡中流。问讯重阳烟雨，俯仰人间今古，此意渺沧洲。天地几今夕，举白与君浮。旧黄花，新白发，笑重游。满船明月犹在，何日大刀头。谁跨扬州鹤去，已怨故山猿老，借箸欲前筹。莫倚阑干北，天际是神州。
满江红::方岳::甓社有明月，夜半吐光寒。淮南草木飞动，秀出斗牛间。自有秦沙以後，试问少游而下，谁卷入毫端。补衮仲山甫，冰雪照云寰。霄汉近，绣衣去，锦衣还。江南且为梅醉，莫道岁将阑。三百六旬欲换，五百岁终才始，月月两循环。酌彼金错落，浇此碧琅。
水调歌头::方岳::明日又重午，搀借玉蒲香。劝金且尽杯酒，听我试平章。时事艰难甚矣，人物眇然如此，骚意满潇湘。醉问屈原子，烟水正微茫。溯层峦，浮叠嶂，碧云乡。眼中犹有公在，吾意亦差强。胸次甲兵百万，笔底天人三策，堪补舜衣裳。要及黑头耳，霖雨趁梅黄。
水调歌头::方岳::剡曲一篷月，乘兴到人间。蓬莱山在何处，鹤骨不禁寒。胸有云门禹穴，笔有禊亭晋帖，风露洗脾肝。秋入紫宸殿，磨玉写琅。问何如，趋琐闼，系狨鞍。江涛今已如此，可奈寸心丹。我宋与天无极，公寿如春难老，王气自龙蟠。勋业付浯石，留与世人看。
水调歌头::方岳::宇宙一杯酒，暝色倚重湖。青山杳杳何处，烟水泻愁予。别岸风涛喷薄，半夜鱼龙悲啸，能撼我诗无。李白醉不醒，唤起问何如。是耶非，天莽苍，雪模糊。苍颜白发如此，空复笑今吾。寄语鹭朋鸥侣，好在风餐水宿，底处不烟芜。吾亦从此逝，从我者谁欤。
沁园春::方岳::尽为春愁，尽劝春归，直恁恨深。况雨急黄昏，寒欺客路，月明夜半，人梦家林。店舍无烟，楚乡寒食，一片花飞那可禁。小凝伫，黯红蔫翠老，江树阴阴。汀洲杜若谁寻。想朝鹤怨兮猿夜吟。甚连天芳草，凄迷离恨，拂帘香絮，撩乱深心。汝亦知乎，吾今倦矣，瓮有馀春可共斟。归来也，问渊明而後，谁是知音。
沁园春::方岳::岁在永和，癸丑暮春，修禊兰亭。有崇山峻岭，茂林修竹，清流湍激，映带山阴。曲水流觞，群贤毕至，是日风和天气清。亦足以，供一觞一咏，畅叙幽情。悲夫一世之人。或放浪形骸遇所欣。虽快然自足，终期於尽，老之将至，後视犹今。随事情迁，所之既倦，俯仰之间迹已陈。兴怀也，将後之览者，有感斯文。
沁园春::方岳::莺带春来，鹃唤春归，春总不知。恨杨花多事，杏花无赖，半随残梦，半惹晴丝。立尽碧云，寒江欲暮，怕过清明燕子时。春且住，待新雏熟了，却问行期。问春春竟何之。看紫态红情难语离。想芳韶犹剩，牡丹知处，也须些个，付与荼縻。唤取娉婷，劝教春醉，不道五更花漏迟。愁一饷，笑车轮生角，早已天涯。
沁园春::方岳::蠢彼鼯，嗟尔何为，敢瞰长淮。遣诗书元帅，又劳指画，神仙寿日，不放襟怀。略已三年，可曾一笑，天岂悭吾老子哉。诸人者，且携将雅颂，留待磨崖。我姑酌彼金。便小醉、宁辞鹦鹉杯。问今何时也，子其休矣，有如此酒，奚取吾侪。帝曰不然，政须卿辈，作我长城惟汝谐。凝望处，见红尘飞骑，捷羽东来。
沁园春::方岳::有美人兮，铁石心肠，寄春一枝。喜藓生龙甲，那因雪瘦，月横鹤膝，不受寒欺。云卧空山，梦回孤驿，生怕渠嗔未敢诗。江头路，问销魂几许，索笑何时。赋成字字明珠。君莫倚、家风旧解题。叹水曹安在，飘然欲去，逋仙已矣，其与谁归。烟雨愁予，江山老我，毕竟岁寒然後知。微酸在，尽危谯斜倚，残角孤吹。
沁园春::方岳::把酒问花，茧栗梢头，春今几何。笑身居近侍，阶翻万玉，面丐菩萨，髻拥千螺。一一牙签，英英碧字，占定花间甲乙科。归来也，傍紫薇吟处，揉作阳和。祗今花事无多。看几许风烟付与他。待围将翡翠，怕蜂粘粉，织成云锦，遣凤衔梭。谁翦并刀，赠之燕玉，莫负双娥娇溜波。花应道，尽花强人面，底用能歌。
沁园春::方岳::子盍规夫，商丘之木，有樗不才。纵斧斤睥睨，何妨雪立，风烟傲兀，怎问春回。老子似之，倦游久矣，归晒渔蓑羹芋魁。村锄外，闻韭今有子，芥已生台。天於我辈悠哉。纵作赋问天天亦猜。且醉无何有，酒徒陶陆，与二三子，诗友陈雷。正尔眠云，阿谁敲月，不是我曹不肯来。君且住，怕口生荆棘，胸有尘埃。
望江南・忆江南::方岳::梅欲老，撑月过南徐。家口纵多难减鹤，路程不远易携书。只是废春锄。霜满袖，茶灶借僧庐。
蝶恋花::方岳::雁落寒沙秋恻恻。明月芦花，共是江南客。骑鹤楼高边羽急。柔情不尽淮山碧。世路只催双鬓白。菰菜莼羹，正自怜人忆。归梦不知江水隔。烟帆飞过平如席。
蝶恋花::方岳::山抹修眉横绿净。浦溆生寒，立尽梧桐影。香未消帘幕静。醉红如洗风吹醒。一夜秋声连玉井。梦落孤篷，已尽山阴兴。戍角凄凉清漏永。江南烟雨何堪省。
蝶恋花::方岳::秋水涵空如镜净。满镜清寒，倒碧摇山影。药户谁抨圆玉静。碧纱人怯黄昏醒。丛桂小山寒井井。唤起江南，一叶莼鲈兴。先自新愁愁夜永。不堪宋□重提省。
木兰花慢::方岳::慨晴江渺渺，乘风下、倚沧浪。问许大乾坤，金焦两点，曾几兴亡。平章古人安在，但青山、烟水共微茫。不道鹭嘲鸥笑，归来鬓已苍苍。垂杨。舞尽斜阳。双燕语、尽渠忙。黯柔情不管，花深传漏，羽急飞觞。
如梦令::方岳::知是谁家燕子。直恁惺松言语。深入绣帘来，无奈落花飞絮。春去。春去。且道干卿何事。
如梦令::方岳::雨洗海棠如雪。又是清明时节。燕子几时来，只了为花愁绝。愁绝。愁绝。枉与春风分说。
贺新凉・贺新郎::方岳::霜月寒如洗。问梅花、经年何事，尚迷烟水。梦著翠霞寻好句，新雪阑干独倚。见竹外、一枝横蕊。已占百花头上了，料诗情、不但江山耳。春已逗，有佳思。一香吹动人间世。奈何地、丛篁低碧，巧相亏蔽。尽让春风凡草木，便做云根石底。但留取、微酸滋味。
贺新凉・贺新郎::方岳::问讯江南客。怕秋崖、苔荒诗屋，云侵山屐。留得钓竿西日手，梦落鸥傍鹭侧。倩传语、溪翁将息。四十飞腾斜暮景，笑双篷、一懒无他画。惟饱饭，散轻策。世间万事知何极。问乾坤、待谁整顿，岂无豪杰。水驿山村还要我，料理松风竹雪。也不学、草颠诗白。
贺新凉・贺新郎::方岳::雁向愁边落。渺汀洲、孤云细雨，暮天寒角。有美人兮山翠外，谁共霜桥月壑。想朋友、春猿秋鹤。竹屋一灯棋未了，问人间、局面如何著。风雨夜，更商略。六州铁铸从头错。笑归来、冰鲈堪脍，雪螯堪嚼。莫遣孤舟横浦溆，也怕浪狂风恶。且容把、钓纶收却。
贺新凉・贺新郎::方岳::一笑君知否。笑当年、山阴道士，行歌樵叟。五十到头公老矣，只可鹭朋鸥友。便富贵、何如杯酒。好在归来苍崖底，想月明、不负携锄手。谁共酌，翦霜韭。乾坤许大山河旧。几多人、剑倚西风，笔惊南斗。俯仰之间成陈迹，亡是子虚乌有。渺烟草、不堪回首。
贺新凉・贺新郎::方岳::天意然乎否。待相携、风烟五亩，招邀迂叟。屋上青山花木野，尽可两朋三友。笑老子、只堪棋酒。似恁疏顽何为者，向人前、不解高叉手。宁学圃，种菘韭。春猿秋鹤皆依旧。怪吾今，鬓已成丝，胆还如斗。谁与庐山麾之去，尔辈何留之有。黯离绪、暮江搔首。
西江月::方岳::茅屋何堪翠袖，芝田自有霓裳。一双雪舞碧云乡。富贵人家以上。竹外山童敲臼，梅边溪友传觞。青霞道服石炉香。便是寿星模样。
西江月::方岳::燕子催将初度，梨花指定清明。春风可是太多情。乐事良辰一并。绛老从头甲子，楚骚几度庚寅。晴光不隔凤凰城。花底举头天近。
西江月::方岳::蔬甲初肥雨润，茶枪小摘春明。野篱是处可诗情。打过下湖船并。捷报秋来旁午，贤关早晚同寅。绿杨连骑带春城。不问南山远近。
一落索::方岳::瘦得黄花能小。一帘香杳。东篱云冷正愁予，犹幸是、西风少。叶下亭皋渺渺。
汉宫春::方岳::云涧之癯，有诗盟未了，鸥泛江湖。一官直为仙耳，不受尘驱。高情逸韵，自兰亭、已後都无。准拟画、剡舟夜雪，与君相对成图。半竹苔寒如此，问谁欤来者，鹤伴薰炉。何如贮之天上，风露冰壶。
汉宫春::方岳::问讯何郎，怎春风未到，却月横枝。当年东阁诗兴，夫岂吾欺。云寒岁晚，便相逢、已负深期。烦说与、秋崖归也，留香更待何时。家住江南烟雨，想疏花开遍，野竹巴篱。遥怜水边石上，煞欠渠诗。
酹江月・念奴娇::方岳::问天何事，雪垂垂欲下，又还晴却。春到梅梢香逗也，尽有心情行乐。剡曲舟回，灞桥诗在，一笑人如昨。此情分付，暮天寒月残角。谁道飞梦江南，群山如画，一一琼瑶琢。中有玉田三万顷，云是幼舆丘壑。
酹江月・念奴娇::方岳::绿尊翠勺，约秋风、一醉小楼先月。谁取宝奁奔帝所，深锁玉华宫阙。老桂香寒，疏桐云重，生怕金蛇掣。那知天柱，一峰别与天接。我欲飞佩重游，置之衣袖，照我襟怀雪。玉斧难藏修月手，待做明宵清绝。
酹江月・念奴娇::方岳::幅巾云麓。笑人生瓮等，何时是足。莫道年来无好处，第一秫田新熟。孙息乘鸾，大儿荐鹗，翁已恩袍碌。笑谭戎幕，尽教岳也碌碌。是则江南江北，月明飞梦，认得溪桥屋。多少睡乡闲日月，不老柯山棋局。
酹江月・念奴娇::方岳::且拌春醉。问人间、谁是十分如意。道不好来人又道，也有一分好处。管甚长贫，只消长健，切莫眉头聚。尽教江路，梅花依旧留住。儿辈虽不如人，有何不可，怎敢嫌迟暮。但喜吾翁躔度转，唤起烟霞深痼。
酹江月・念奴娇::方岳::花风初逗，喜边亭依旧，春闲营柳。烟草隋宫歌舞地，谁遣万红围绣。结酒因缘，装春富贵，也要经纶手。笙箫声里，一江晴绿吹皱。是处羽箭如飞，那知鹤府，花压阑干昼。油幕文书谈笑了，馀事尽堪茶酒。
酹江月・念奴娇::方岳::槎牙诗骨，想生来无分，史闱经幄。呵护九关多虎豹，谁道去天一握。奏赋两都，闻韶三月，雁远书难托。一寒如许，蟾枝莫倚高擢。空使满壑风烟，半村雪月，孤负梅花约。渺渺愁予初度也，山互同云垂幕。
酹江月・念奴娇::方岳::祈山底处，为二松千竹，肯题崖壁。雪洒谈犀麾雁骛，尔辈何烦涉笔。使者知乎，民其劳止，且莫闲耕织。片言金石，唤回春意无极。虽则王谢人家，一癯仙泽，面作苍烟色。茶炷笔床将雨屐，吟到梅花消息。
水龙吟::方岳::当年睡里闻香，阿谁唤做花间瑞。巾飘沈水，笼熏古锦，拥青绫被。初日酣晴，柔风逗暖，十分情致。掩窗绡，待得香融酒醒，尽消受、这春思。从把万红排比。想较伊、更争些子。诗仙老手，春风妙笔，要题教似。十里扬州，三生杜牧，可曾知此。趁紫唇微绽，芳心半透，与骚人醉。
水龙吟::方岳::昼长庭院深深，春柔一枕流霞醉。蒙松欲醒，娇羞还困，锦屏围翠。豆寇初肥，樱桃微绽，玉阑同倚。记华清浴起，渭流波暖，红涨腻、弃脂水。燕子来时天气。尽韶风、与诗为地。芳丛雨歇，露痕日酽，英英仙意。莫恨无香，最怜有韵，天然情致。待问春能几，五更犹是，拌今宵睡。
满庭芳::方岳::半壳含黄，双螯擘紫，风流浑是芦花。江头秋老，谁了酒生涯。玉质金相如许，怎消受、明月寒沙。橙香也，不闲左手，除是付诗家。草泥，行郭索，横戈曾怒，张翰浮夸。笑鲈鱼虽好，风味争些。醉嚼霜前松雪，江湖梦、不枉归槎。停杯问，余其负腹，是腹负余耶。
喜迁莺::方岳::淮山秋晓。问西风几度，雁云蛩草。铁色骢骄，金花袍窄，未觉塞垣寒早。笳鼓声中晴色，一羽不飞边报。君莫道，怎乾坤许大，英雄能少。谈笑。鸣镝处，生缚胡雏，烽火传音耗。漠漠寒沙，荒荒残照，正空不劳深讨。但喜欢迎马首，犹是中原遗老。关何事，待归来细话，一尊倾倒。
浣溪沙::方岳::半壳含潮带靥香。双螯嚼雪迸脐黄。芦花洲渚夜来霜。短棹秋江清到底，长头春瓮醉为乡。风流不枉与诗尝。
浣溪沙::方岳::夜醉渊明把菊图。宿酲扶晓又冰壶。秋香留得伴双凫。并日满浮金馨落，明年初赐玉茱萸。更书欲上有除书。
齐天乐::方岳::孤篷夜傍低丛宿，萧萧雨声悲切。一岸霜痕，半江烟色，愁到沙头枯叶。澹云没灭。黯西风吹老，满汀新雪。天岂无情，离骚点点送归客。归去来兮怎得，尽鹭翅鸥倚，乍寒时节。秋晚山川，夕阳浦溆，赢得别肠千结。涛翻浪叠。那得似西来，一筇横绝。搔首江南，雁衔千里月。
花心动::方岳::雪带边寒，渺愁予、雪中谁抱奇节。逊在扬州，逋老孤山，芳信顿成消歇。江南茅屋今安在，疏影瘦、祗堪叹息。归来未，沙头立尽，暮天云碧。自笑梁园赋客。倚旧日鞍鞯，春风巾帻。问讯横枝，暖热新花，无处访寻诗阁。
风流子::方岳::小楼帘不卷，花正闹、灯火竞春宵。想旧日何郎，飞金叵罗，三生杜牧，醉董娇饶。香尘路，云松鸾髻，月衬马蹄骄。仿佛神仙，刘安鸡犬，分明富贵，子晋笙箫。人生行乐耳，君不见、迷楼春绿迢迢。二十四、经行处，旧月今桥。
瑞鹤仙::方岳::一年寒尽也。问秦沙、梅放未也。幽寻者谁也。有何郎佳约，岁云除也。南枝暖也。正同云、商量雪也。喜东皇，一转洪钧，依旧春风中也。香也。骚情酿就，书味熏成，这些情也。玉堂深也。莫道年华归也。是循环、三百六旬六日，生意无穷已也。但丁宁，留取微酸，调商鼎也。
瑞鹤仙::方岳::中元才过节。正宇宙澄清，一天寒碧。凉飙动秋色。算佳辰恰是，下弦当日。天生俊杰。富文才、瑰奇挺特。看葱葱，和气薰城，共庆武夷仙伯。难得。钓鳌连六，虎傍登名，新题淡墨。从容莲幕。游花县，无邀隔。纵风流别驾，难淹紫诏，行对天颜咫尺。更堪夸，萱草长春，红衣交列。
哨遍::方岳::月亦老乎，劝尔一杯，听说平生事。吾问汝，开辟自何时。有乾坤更应有尔。年几许。鸿荒邈哉遐已。吾今断自唐虞起。系帝曰放勋，甲辰践祚，数至今、宋嘉熙。凡三千五百二十年馀。嗟雨风几盈亏。老兔奔驰，痴蟆吞吐，定应衰矣。噫。月岂无悲。吾观人寿几期颐。炯炯双眸子，明清无过婴儿。但才到中年，昏然欲，那堪老矣知何似。试以此推之。吾言有理，不能不自疑耳。恐古时月与今时异。恨则恨今人不千岁。但见今、冰轮如洗。阿谁曾自前古，看到隋唐世。几时明洁，几时昏暗，毕竟少晴多雨。
哨遍::方岳::月曰不然，君亦怎知，天上从前事。吾语汝，月岂有弦时。奈人间井观乃尔。休浪许。历家缪悠而已。谁云魄死生明起。又明死魄生，循环晦朔，有老兔、自熙熙。妄相传、月溯日光馀。嗟万古谁知了无亏。玉斧修成，银蟾奔去，此言荒矣。噫。世已堪悲。听君歌复解人颐。桂魄何曾死，寒光不减些儿。但与日相望，对如两镜，山河大地无疑似。待既望观之。冰轮渐侧，转斜才一钩耳。论本来不与中秋异。恐天问灵均未知此。又底用、咸池重洗。乾坤一点英气。宁老人问世。飞上天来，摩挲月去，才信有晴无雨。
眼儿媚::方岳::雁带新霜几多愁。和月落沧洲。桂花如许，菊花如许，怎不悲秋。江山例合闲人管，也白几分头。去年曾此，今年曾此，烟雨孤舟。
鹊桥仙::方岳::银河无浪，琼楼不暑。一点柔情如水。肯捐兰了渠愁，尽闲却、纤纤机杼。波心沁雪，鸥边分雨。翦得荷花能楚。天公煞自解风流，看得我、如何销汝。
鹊桥仙::方岳::今朝廿九，明朝初一。怎欠秋崖个生日。客中情绪老天知，道这月、不消三十。春盘缕翠，春缸摇碧。便泥做、梅花消息。雪边试问是耶非，笑今夕、不知何夕。
玉楼春::方岳::木犀过了诗憔悴。只有黄花开又未。秋风也不管人愁，到处相寻吹短袂。露滴碧觞谁共醉。
虞美人::方岳::鸥清眠醉晴溪月。几梦寒蓑雪。断桥篱落带人家。枝北枝南初著、两三花。曾於春底横孤艇。香似诗能冷。娟娟玉立载归壶。渺渺愁予肯入、楚骚无。
一剪梅・一翦梅::方岳::谁翦轻琼做物华。春绕天涯。水绕天涯。园林晓树恁横斜。道是梅花。不是梅花。宿鹭联拳倚断槎。昨夜寒些。今夜寒些。孤舟蓑笠钓烟沙。
烛影摇红::方岳::辇路融晴，宫云逗晓青旗报。梅边香沁彩鞭寒，初信花风到。笑语谁家帘幕，镂冰丝、红粉绿闹。髻横玉燕，鬓颤琼幡，不能知掉。看见春来，麴尘微涨催兰棹。娇横拂略上柔条，等得莺眠觉。引出千花万草。喜搀先、椒盘竹爆。问谁天上，瑶帖初供，玉堂归。
最高楼::方岳::溪南北，本自一渔舟。烟雨几盟鸥。白鱼不负鸬鹚杓，青蓑不减裘。怎无端，贪射策，觅封侯。既不似、古人能识字。又不似、今人能识事。空老去，自宜休。
最高楼::方岳::朝元了，万鹤放班回。携月下天来。初平家看青羊石，滕王阁醉绿螺杯。试鸣琴，花荡漾，玉崔嵬。前十日、鹊桥飞宝镫。後一月、兔奁开玉镜。秋色净，夜徘徊。
最高楼::方岳::秋崖底，云卧欲生苔。无梦到公台。有月锄、晓带乌犍去，与烟蓑、夜钓白鱼来。问谁能，供酒料，办诗材。君莫笑、闲忙棋得势。也莫笑、浮湛渔得计。胸次老，雪崔嵬。
行香子::方岳::说与樵青。紧闭柴门。道先生检校东屯。阿戎安在，未扫愁痕。且免歌词，休载妓，莫携尊。梅自生春。雪立前村。道此杯、酒也须温。
江神子・江城子::方岳::窗绡深隐护芳尘。翠眉颦。越精神。几雨几晴，做得这些春。切莫近前轻著语，题品错，怕渠嗔。碧壶谁贮玉粼粼。醉香茵。晚风频。
江神子・江城子::方岳::梅花吹梦过溪桥。路迢迢。雪初消。似恁天寒，诗瘦想无柳。听得草堂人有语，能几日，是生朝。乱云深处洗山瓢。鬓萧萧。酒红朝。
水调歌头::方岳::世不乏季子，藉甚有休声。芝兰挺秀庭砌，广厦万间新。胸次金天爽豁，风骨玉堂清彻，才器更轮。劲节九秋斡，和气万家春。过中元，才两日，是生辰。瓣香西上，都向此夕颂殷勤。自有阴功天佑，合享人间长寿，不独我知君。从此见今日，丹桂伴灵椿。
瑞鹧鸪::方岳::中元过後恰三朝。因甚庭闱喜气飘。李谪若非当此夕，甲生应是在今宵。
酹江月・念奴娇::方岳::楚天秋早，过中元拈指，飞四荚。怪得千门佳气满，恰值生申时节。蓬矢当年，椒盘今夕，瑞木金炉艺。主人情重，酒红潮上双颊。且看戏彩□□，鼎分丹桂，兰玉同班列。更喜萱庭南极老，亲授长生秘诀。
满庭芳::方岳::秋入西郊，律调夷则，韩堂风露清凉。洞天昨夜，响动玉玎。朱户银寰放钥，长庚梦、应诞星郎。垂弧旦，飞五荚，簪履共称觞。未施经济手，暂参雄府，公论声扬。便好趁昌辰，入辅吾皇。况是中兴启运，正当宁、梦想循良。从兹去，万年佐主，福寿总无疆。
满庭芳::方岳::星昴呈祥，山川锺秀，果然生此真贤。精神莹澈，秋水共长天。况值西风初起，中元过、七日凉先。庭院爽，称觞贺客，车马看骈阗。开筵。称寿处，红袖歌舞，脆管繁弦。愿公与椿松，对阅天年。纵使平分风月，不容暂、吟醉苕川。龙光近，行看凤诏，促入秉钧权。
百字谣・念奴娇::方岳::河南灵地，信从生俊杰，皆由天佑。见说簪缨称世袭，复是青毡还旧。学海渊源，笔端锋镝，未逊谁居右。使台暂赞，直须黄阁环召。欣遇初度良辰，中原节过，九日方称寿。好看莱衣□舞处，尽羡一门三秀。
八六子::方岳::喜椿庭。近来强健，团栾雁序欢声。正柳絮帘栊清昼，牡丹栏槛新晴，缓飞翠觥。阿戎碌碌功名。但要无灾无难，何曾著公卿。且抖擞斑衣，笑供儿戏，共将乐事，细酬佳景，须知翠袖全盛绿黛，金章不换蓑青。
霜天晓
月淡风轻。黄昏未是清。吟到十分清处，也不啻、二三更。晓钟天未明。
霜天晓
翦雪裁冰。有人嫌太清。又有人嫌太瘦，都不是、我知音。谁是我知音。
桂枝香::徐宝之::人间秋至。对暮雨满城，沈思如水。桐叶惊风，似语怨蛩齐起。南楼月冷曾多恨，怕而今、夜深横吹。那堪更听，萧萧，透窗摇睡。问楚梦、闲云何地。但手约轻绡，省人深意。红树池塘，谁见宿妆凝睇。旧时裘马行歌事，合都归、汀苹烟芷。思王渐老，休为明，沈吟洛。
沁园春::徐宝之::水榭春寒，梅雪漫阶，竹云堕墙。数花时近也，采芳香径，旧情著处，看月西窗。十二楼中，玉妃卧冷，懒掬胭脂放海棠。层堤外，渺归鸿无数，江树苍苍。席夜礼东皇。剪蕙叶为笺当绿章。道杏晴三月，等莺啼晓，草烟万里，待鸣芳。九十日春，三千丈发，如此愁来白更长。江南岸，正柳边无路，沙雨微茫。
莺啼序::徐宝之::荼シ一番过雨，洒残花似雪。向清晓、步入东风，细拾苔砌馀靥。有数片、飞沾翠柳，萦回半著双归蝶。悄无人、共立幽禽，昵昵能说。因念年华，最苦易失，对春愁暗结。叹自古、曾有佳人，长门深闭修洁。寄么弦、千言万语，闷满眼、欲弹难彻。靠珠栊，风雨微收，落花时节。春工渐老，绿草连天，别浦共一色。但暮霭、朝烟无际，尽日目极，江南江北，杜鹃叫裂。此时此意，危魂黯黯，渭城客舍青青树，问何人、把酒来看别。思量怎向，迟回独掩青扉，夕阳犹照南陌。春应记得，旧日疏狂，等受今磨折。便永谢、五湖烟艇，只有吟诗，曲坞煎茶，小窗眠月。
水调歌・水调::徐宝之::了却意中事，卜筑快幽情。雨帘云栋深窈，歌笑霭春生。青嶂碧溪门户，暖翠浮岚衿席，前日展湘屏。种竹看霜节，栽菊待秋英。九世图，闲居赋，丽人行。名碑古画，贴遍东阁与西亭。
水龙吟::祖吴::紫貂南北分荣，有人瑞凤池疏秀。月斧云斤，斫成三绝，辉华星斗。早岁从军，乌戎口伐，奇功立就。更题衡忠义，传家清白，人道外甥似舅。好看五经说後。步蟾宫、桂香盈袖。紫橐持荷，清班布武，履声依旧。回意刊山，当年垂棒，月明烟袖。隐岩清秀，露玉风金，岁岁祝千秋寿。
水调歌头::祖吴::佳丽东阳境，瑞气晓笼晴。中元逾了十日，上相喜重生。四海文章宗匠，百里弦歌德化，官与水双清。恳切劝分意，赈恤活饥。幸依刘，空颂鲁，阻称觥。遥瞻快倚楼上，一点寿星明。闻道玺书将下，看取蓬瀛直造，指日秉钧衡。大展平戎略，谈笑复神京。
沁园春::周申::瑞应柯山，昴宿储祥，嵩岳降神。羡堂堂玉莹，汪汪陂量，一襟风月，满腹经纶。试问丹砂，聊乘凫，来种锦江桃李春。弦歌地，看吏能绰著，荐墨争新。从兹大振家声。待京国来归专秉钧。想宸恩初拜，北门学士，都能尽道，东阁郎君。雨细丝轻，梅花金重，两荚宝阶呈瑞。称觞庆，愿莱衣衮衮，长照庄椿。
壶中天・念奴娇::周申::秋来两日，因个甚、乌鹊侵晨传喜。却是常娥亲姊妹，降作人间佳丽。黛柳长青，官梅稳衬，镜里春明媚。花颜难老，寿杯频劝浮蚁。闻道潇洒才郎，天庭试罢，名挂登科记。昨夜凉风新过雁，还有音书来寄。
沁园春::赵汝腾::人道耻堂，直声劲气，胜如鹤山。记殿庭叱禹，风生九陛，都亭劾冀，影摄群奸。海内英豪，如公有几，此地相逢同左官。丹青阁，望烟云缥缈，曾共凭栏。忧时空见眉端。叹西事何由圣虑宽。使蜀居诸葛，兵屯自肃，朝留一范，贼胆须寒。天欲兴唐，昴应相汉，立取勋名久远看。秋香耐，笑菊潭胡广，污简何颜。
沁园春::赵孟坚::许大江山，镇临弹压，岂小任哉。从潘冢导漾，东倾注海，截然限止，南北天开。试向中流，回观铁瓮，万石层棱攒剑堆。金焦峙，号紫金浮玉，卷雪轰雷。君侯文武兼才。天有为生才南国来。□历二十年，筹边给饷，上流襟要，几为安排。今此雄藩，精明笳鼓，又唤金汤气象回。长淮北，望中原非远，更展恢规。
鹊桥仙::赵孟坚::明金点染，枝头初见，四出如将刀翦。芳心才露一些儿，早以被、西风传遍。归来醉也，香凝襟袖，疑向广寒宫殿。便须著个胆瓶儿，夜深在、枕屏根畔。
沁园春::赵孟坚::晓上画楼，望里笑惊，春到那家。便从臾闲情，安排醉事，寻芳唤友，行过平沙。最是堪怜，花枝清瘦，欲笑还羞寒尚遮。浓欢赏，待繁英春透，後会犹赊。归时月挂檐牙。见花影重重浸宝阶。□铜壶摧箭，兽环横钉，浓斟玉醑，芳漱琼芽。步绕曲廊，倦回芳帐，梦遍江南山水涯。谁知我，有墙头桂影，窗上梅花。
朝中措::赵孟坚::担头看尽百花春。春事只三分。不似莺莺燕燕，相将红杏芳园。
好事近::赵孟坚::春早峭寒天，客里倦怀尤恶。待起冷清清地，又孤眠不著。重温卯酒整瓶花，总待自霍索。忽听海棠初卖，买一枝添却。
感皇恩::赵孟坚::官小宦游初，清贫如旧。小簇杯盘旋酒。虽然微禄，不比他们丰厚。也知惭愧是，皇恩受。富贵千般，享之惟寿。心地平时到头有。摩挲铜狄，祝望比他长久。鼎来荣贵待，通闺後。
感皇恩::赵孟坚::一百二十年，两番甲子。前番风霜饱谙矣。今番甲子，一似腊尽春至。程程有好在，应惭愧。莫道官贫，胜如无底。随分杯筵称家计。从今数去，尚有五十八生朝里。待儿官大，做奢遮会。
风流子::赵孟坚::望极思悠悠。江如练、籁息浪纹收。看帆卷帆舒，往来征艇，鹭飞鹭立，远近芳洲。逝波不舍山常好，祗白少年头。杜若满汀，离骚幽怨，鸱夷去国，烟浪遨游。江南知何许，青林晚，山断处、白云浮。怀古慨今，谁人似我闲愁。
花心动::赵孟坚::庭院深深，正花飞零乱，蝶懒蜂稀。柳絮狂踪，轻入房栊，悄悄可有人知。画堂镇日闲晴昼，金炉冷、绣幕低垂。梁间燕，双双并翅，对舞高低。兰幌玉人睡起，情脉脉、无言暗敛双眉。斗帐半褰，六曲屏山，憔悴似不胜衣。
蓦山溪::赵孟坚::几年修绩，总待荣亲老。每羡院南豪，向寿席、花花草草。如今惭愧，微胜十年前，聊尔办，杯盘了，一对慈颜笑。愿亲强健，绿鬓长长好。来岁在琴堂，想凡事、应微热闹。契天交道，只办好心肠，官尽大，尽荣亲，待受金花诰。
蓦山溪::赵孟坚::桃花雨动，测测轻寒小。曲槛面危阑，对东风、伤春怀抱。酒边心事，花下旧闲情，流年度，芳尘杳，懊恼人空老。粉红题字，寄与分明道。消息燕归时，辗柔茵、连天芳草。琐窗孤影，夜卜烛花明，清漏断，月朦胧，挂在梅梢袅。
东风第一枝::赵崇霄::妒雪梅苏，迷烟柳醒，游丝轻扬新霁。卷帘看燕初归，步为花早起。春来犹浅，便做出、十分春意。喜凤钗、才卸珠幡，早换巧梳描翠。著数点、催花雨腻。更一番、递香风细。小莺暖调声，嫩蝶试晴舞翅。清欢易失，怕轻负、年芳流水。好趁闲、共整吟鞯，日日访桃寻李。
减字木兰花::马光祖::多情多爱。还了平生花柳债。好个檀郎。室女为妻也不妨。杰才高作。聊赠青蚨三百索。烛影摇红。记取媒人是马公。
贺新郎::李南金::流落今如许。我亦三生杜牧，为秋娘著句。先自多愁多感慨，更值江南春暮。君看取、落花飞絮。也有吹来穿绣幌，有因风、飘坠随尘土。人世事，总无据。佳人命薄君休诉。若说与、英雄心事，一生更苦。且尽樽前今日意，休记绿窗眉妩。但春到、儿家庭户。幽恨一帘烟月晓，恐明年、雁亦无寻处。浑欲倩，莺留住。
朝中
半山社雨欲黄昏。燕子不过门。杨柳染深绿意，海棠啼损红痕。
恋绣
倚阑闲看燕定巢。旧弹筝、因病久抛。画不尽、残眉黛，被东风、吹在柳梢。
满江
（和陈漕使仙湖韵）莫是西湖，分一派、残波剩碧。闲问著、莺仙丹事，老榕知得。荇水带长鸥踏损，柳风絮暖鱼吞入。只前山、依旧汉时青，晴还湿。亭疏好，何消密。花少好，无多植。听黄鹂三请，要诗翁出。消渴泉斟寒玉液，留题石剥苍苔色。叹而今、翻羡□南春，乾坤窄。
霜天晓角::萧泰来::千霜万雪。受尽寒磨折。赖是生来瘦硬，浑不怕、角吹彻。清绝。影也别。
满江红::萧泰来::七十人稀，尝记得、少陵旧语。谁知道、五园庵主，寿今如许。书底青瞳如月样，镜中黑鬓无双处。与人间、世味不相投，神仙侣。文汉史，诗唐句。字晋帖，碑周鼓。这千年勋业，一年一部。晔晔紫芝商隐皓，猗猗绿竹淇瞻武。问先生、何处更高歌，凭椿树。
城头月::马天骥::城头月色明如昼。总是青霞有。酒醉茶醒，饥餐困睡，不把双眉皱。坎离龙虎勤交媾。
城头月::黎道静::阳光子夜开清昼。照了无何有。弱水蓬莱，河车忽动，万顷金波皱。红铅墨汞相交媾。
满庭芳::黄判院::桃浪翻花，柳风飘絮，翠八叶呈芳。奎星初度，箕宿耀祥光。元是降神崧岳，生英杰、奇伟非常。文章士，青春未老，一鹗快飞黄。登瀛，平步上，鳌头独占，头角轩昂。主琼林宴席，荣冠绿衣郎。归侍彩俱庆，逢生旦、品上椒觞。从今去，公侯谈笑，福寿等天长。
青玉案::薛泳::一盘消夜江南果。吃果看书只清坐。罪过梅花料理我。一年心事，半生牢落，尽向今宵过。此身本是山中个。才出山来便希差。
满江红::徐元杰::似玉仙人，三载相见，西湖清客。不碎、一团和气，只伊消得。雪里水中霜态度，腊前冬後春消息。看帘垂、清昼一张琴，中闲著。寒谷里，轻回脚。魁手段，堪描摸。唤东风吹上，兰台芸阁。只怕傅岩香不断，摩挲商鼎羹频作。管一番滋味一番新，今如昨。
沁园春::国学生::三学上书，冤乎天哉，哲人已萎。自纲常一疏，为时太息，典刑诸老，尽力扶持。方哭南床，继伤右揆，死到先生事可知。伤心处，笑寒梅冷落，血泪淋漓。人心公论难欺。愿君父、明明悟此机。昔九龄疏谏，禄山必叛，更生累奏，王氏为危。变起范阳，祸成新室，说著当年人噬脐。君知否，但皇天祚宋，此事无之。
瑞鹤
湿云黏雁影。望征路愁迷，离绪难整。千金买光景。但疏钟催晓，乱鸦啼暝。花暗省。许多情、相逢梦境。便行云、都不归来，也合寄将音信。孤迥。盟鸾心在，跨鹤程高，後期无准。情丝待翦。翻惹得，旧时恨。怕天教何处，参差双燕，还染残朱剩粉。对菱花、与说相思，看谁瘦损。
八声甘
问缠腰跨鹤，事如何，人生最风流。怕江边潮汐，世间歧路，只是离愁。白马青衫往事，赢得鬓先秋。目送红桥晚，几番行舟。兰空馀依黯，便南风吹水，人也难留。但从今别後，我亦似浮沤。
甘州・八声甘
满清平世界庆秋成，看看斗三钱。论从来活国，论功第一，无过丰年。办得闲民一饱，馀事笑谈间。若问平戎策，微妙难传。玉帝要留公住，把西湖一曲，分入林园。有茶炉丹灶，更有钓鱼船。
声声慢::史可堂::羞朱妒粉，染雾裁云，淡然苍佩仙裳。半额蜂妆，莫道梳洗家常。碧罗乱萦小带，翠虬寒、一架清香。春思苦，倚晴娇无力，如待韩郎。密幄笼芳吟夜，任露沾轻袖，月转空梁。弱骨柔姿，偏解勾引诗狂。遗钿碎金满地，恨无情、风送韶光。闲昼永，看青青、垂蔓过墙。
蓦山溪::史可堂::危阑看月，番做听秋雨。一滴一声愁，似相伴，离人悲苦。笼香袖冷，独立倚西风，红叶落，菊花残，都是关情处。如何排遣，赖有高阳侣。长啸酒垆边，且同赋、秋娘词句。山翁醉矣，一笛小楼空，思往事，看孤云，目断征鸿去。
眼儿媚::陈诜::鬓边一点似飞鸦。休把翠钿遮。二年三载，千拦百就，今日天涯。杨花又逐东风去，随分入人家。要不思量，除非酒醒，休照菱花。
小桃红・连理枝::余桂英::芳草连天暮。斜日明汀渚。懊恨东风，恍如春梦，匆匆又去。早知人、酒病更诗愁，镇轻随飞絮。宝镜空留恨，筝雁浑无据。
八声甘州::曾原::问岩云朵朵为谁飞，向来读何书。道江南名宦，掉头勿顾，彩服归与。无限山中风物，今古属潜夫。渺渺辽天鹤，应费招呼。谩说缁巾缟带，与豸冠犀剑，忧乐如何。渐桥横采石，国步已趄。
木兰花・玉楼春::曾原::断崖抛雪瀑，又潜溜、入山跟。听暗壁潺，山中紫雾，山下红云。当年七僧甚处，但空馀、老刹靠嶙峋。底事神粮不幻，翠窝剩积香尘。纷纷。结社种莲人。名氏已无闻。看银书般若，金陵故国，斜敕空存。
三台春

三台春

谒金
微雨後。染得杏腮红透。春色好时人却瘦。镜寒妆不就。柳外一莺啼昼。约略情怀中酒。困起半弯眉袖。髻松簪玉溜。
鹧鸪
翠凤金鸾绣欲成。沈香亭下款新晴。绿随杨柳阴边去，红踏桃花片上行。莺意绪，蝶心情。一时分付小银筝。归来玉醉花柔困，月滤窗纱约半更。
柳枝・杨柳
冷迫春宵一半床。懒熏香。不如屏里画鸳鸯。永成双。重叠衾罗犹未暖。红烛短。
小重
正是拈芳采艳时。连朝风雨里，掩朱扉。强排春恨剪新词。词未就，莺唱缕金衣。云薄弄晴晖。试穿花迳去，拣双枝。
满宫
懒抟香，慵弄粉。犹带浅酲微困。金鞍何处掠新欢，偷倩燕寻莺问。柳供愁，花献恨。
浣溪
欲把香缯暖缬裁。玉箱金锁又慵开。一杯茶罢上春台。方向柳边揉碧缕，又从花畔并红腮。不知凝待阿谁来。
更漏
泪淹红，腮褪粉。等得玉销花损。羞阮凤，怯筝鸾。指寒无好弹。一庭雪。半窗月。又是独眠时节。孤枕怨，小屏愁。天涯梦里游。
荷叶
鹊踏画檐双噪。书到。和笑拆封看。归程能隔几重山。远约数宵间。准备绣轮雕辔。游戏。说与百花知。
夜行
一辔东风留不住。离歌断、日斜春暮。多事啼莺，妒情飞燕，一路送人归去。文君自被琴心误。
应天
溅紫飘红风又雨。一刻韶芳留不住。燕吞声，莺谇语。待得晴来人已去。怯新歌，怜旧舞。冷落艳腔芳谱。
喜迁
鸠雨细，燕风斜。春悄谢娘家。一重帘外即天涯。何必暮云遮。钏金寒，钗玉冷。薄醉欲成还醒。一春梳洗不簪花。孤负几韶华。
虞美
杏花窗底人中酒。花与人相守。帘衣不肯护春寒。一声娇嚏两眉攒。拥衾眠。明朝又有秋千约。恐未梳掠。倩谁传语画楼风。略吹丝雨湿春红。绊游踪。
清平
凤双鸾偶。天上人间有。檐玉无声花影瘦。夜浅春浓时候。别来几度寒宵。六桥风月迢迢。灯下有谁相伴，一方红湿鲛绡。
山花
柳揉花旋染衣。丝丝红翠扑春辉。罗绮丛中无此艳，小西施。
相思
组绣盈箱锦满机。倩谁缝作护花衣。恐花飞去，无复上芳枝。
画堂
一绡香暖看灯衣。领珠襟翠争辉。金球斜雪梅枝。著带都宜。桃艳妆成醉脸，柳娇移上歌眉。一轮蟾玉堕花西。携手同归。
相见
绣围春水锦笼山。冶游天。可惜连朝中酒、怯秋千。妆楼暖。朱帘卷。燕斜穿。冲落两三花片、镜台边。
后庭
一春不识西湖面。翠羞红倦。雨窗和泪摇湘管。意长笺短。知心惟有雕梁燕。自来相伴。
摸鱼儿::陈策::倚危梯、酹春怀古，轻寒才转花信。江城望极多愁思，前事恼人方寸。湖海兴。算合付元龙，举白浇谈吻。凭高试问。问旧日王郎，依刘有地，何事赋幽愤。沙头路，休记家山远近。宾鸿一去无信。沧波渺渺空归梦，门外北风凄紧。乌帽整。便做得功名，难绿星星鬓。敲吟为稳。又白鹭飞来，垂杨自舞，谁与寄离恨。
满江红::陈策::倦绣人闲，恨春去、浅颦轻掠。章台路，雪黏飞燕，带芹穿幕。委地身如游子倦，随风命似佳人薄。叹此花、飞後更无花，情怀恶。心下事，谁堪托。怜老大，伤飘泊。把前回离恨，暗中描摸。又趁扁舟低欲去，可怜世事今非昨。看等闲、飞过女墙来，秋千索。
兰陵王::李昴英::燕穿幕。春在深深院落。单衣试，龙沫旋薰，又怕东风晓寒薄。别来情绪恶。瘦得腰围柳弱。清明近，正似海棠，怯雨芳踪任飘泊。钗留去年约。恨易老娇莺，多误灵鹊。碧云杳渺天涯各。望不断芳草，更迷香絮，回文强写字屡错。泪欲注还阁。孤酌。住春脚。便彩局谁，宝轸慵学。阶除拾取飞花嚼。
摸鱼儿::李昴英::晓风痴、绣帘低舞。霏霏香碎红雨。燕忙莺懒春无赖，懒为好花遮护。浑不顾。费多少工夫，做得芳菲聚。休颦百五。却自恨新年，游疏醉少，光景恁虚度。猊烟瘦，困起庭阴正午。游丝飞絮无据。千林湿翠须臾遍，难绿鬓根霜缕。愁绝处。怎忍听，声声杜宇深深树。东君寄语。道去也还来，後期长在，紫陌岁相遇。
摸鱼儿::李昴英::敞茅堂、茂林环翠，苔矶低蘸烟浦。青蓑混入渔家社，斜日断桥船聚。真乐处。坐芳草，瓦樽满酒频频注。皋禽自舞。惯松迳穿云，梅村踏雪，朗笑自来去。车乘坠，争似修筇稳步。前尘回首俱误。安闲得在中年好，抱瓮尚堪蔬圃。高眼觑。算不识、人间宠辱除巢许。风篁解语。应共笑群狙，无端喜怒，三四计朝暮。
摸鱼儿::李昴英::绕西园、粉笼千雉，镜池屏石天造。主人意匠工收拾，华屋落成闻早。轮奂巧。望缥缈、五云深处移蓬岛。油幢羽葆。指貔虎长驱，鲸鲲网取，电走捷旗报。铙吹发，回庑连屯饮犒。海山波静烟扫。纶巾萧散环珠履，春满绿杨芳草。人境好。是握穗五翁，福地无尘到。芝书在道。便整顿乾坤，经营万宇，栋国要元老。
摸鱼儿::李昴英::怪朝来、片红初瘦，半分春事风雨。丹山碧水含离恨，有脚阳春难驻。芳草渡。似叫住东君，满树黄鹂语。无端杜宇。报采石矶头，惊涛屋大，寒色要春护。阳关唱，画徘徊东渚。相逢知又何处。摩挲老剑雄心在，对酒细评今古。君此去。几万里东南，只手擎天柱。长生寿母。更稳步安舆，三槐堂上，好看彩衣舞。
贺新郎::李昴英::绣谷流明帜。稳飞舆、茵柔草碧，盖欹松翠。遨首意行穷绝顶，彩榭千年胜地。远峰断、莽苍烟水。护日晴云收午暑，飒长风、振叶生秋思。笼雾炷，飘霞袂。清明官府歌棠芾。且萧闲事外，下看玉城珠市。山色骄人逢此客，麈尾霏霏露碎。一笑又、羊衔新穗。田野欢声和气合，唤觥船、猛为鱼占喜。谁会得，醉翁意。
贺新郎::李昴英::世羡官高大。又谁知、几多卿相，身荣名壤。我辈相逢无愧色，彼此苍颜健在。又荣易、分携越海。写出阳关离别恨，看一行、雁字斜飞界。天下宝，愿自爱。白衣苍狗须臾改。久冥心、鸡虫得失，鹏迟快。君带貂蝉头上立，老我荷衣草带。肯此膝、向人雅拜。远饯元非趋炎者，二十年、相与形骸外。义金石，更坚耐。
贺新郎::李昴英::谁种蓝田玉。碧云深、亭亭月上，水明溪曲。羞作时妆儿女态，冷淡冰餐露沐。出尘外、风标幽独。除了留侯无此貌，便何郎、傅粉终粗俗。意凝远，韵清淑。凉台向晚微风馥。讶银杯羽化，折取戏浮。安得梅花如许大，天遣辟除暑溽。浑不觉、鹭翘鸥浴。可恨妖妃污太液，只东林、社友追游熟。宜夜看，灿瑶烛。
贺新郎::李昴英::细与黄花说。是天教、开遇重阳，玉裁金屑。老行要寻松竹伴，雅爱山翁鬓雪。任满插、追陪节物。惟有渊明吾臭味，傍东篱、盘薄芳丛撷。便无酒，也清绝。芒寒色正孤标洁。惯平生、餐霜饮露，倚风迎月。不比芙蓉偏妩媚，不比茱萸太烈。似隐者、萧闲岩穴。至老枝头犹健在，笑纷纷、红紫尘沙汨。香耐久，看晚节。
贺新郎::李昴英::元日除书湿。到而今、西风老矣，驾轺初入。自是龙颜深注想，孤凤翔而後集。久父老、攀留原隰。庾岭经行梅亦喜，小奚奴、背底惟诗笈。冰雪操，又谁及。昨来容易风云翕。便三台两地，也只等闲如拾。天马不鸣凡马喑，百步何如五十。况汹汹、波涛方急。此去一言回天力，著高高、百尺竿头立。浇磊，快鲸吸。
贺新郎::李昴英::过雨璇空湿。浩秋香、光浮桂菊，晓风吹入。柳系牙樯应小驻，草草还成胜集。又追趁、牡车原隰。照座玉人风骨耸，想胸蟠、蕊阙琳琅笈。真作者，世难及。远山云雾工开翕。共朱阑徙倚，总好锦囊收拾。老我祗今才思涩，知二争如知十。戛金缕、檀敲休急。访古夷犹行八境，忆朝阳、鸣凤台端立。笔也醉，砚池吸。
贺新郎::李昴英::天地中间大。纵遨游、登山临水，散人一个。学易已来秋又六，肯趁名缰利锁。得日日、安闲笑过。金马玉堂也曾到，尽不妨、拍手溪头坐。风笠，月兰舸。今朝记是初生我。近小春、黄菊犹葩，早梅将朵。拔宅危巅穷胜践，指点尘寰蚁磨。看涧底、飞泉珠颗。松柏苍苍俱寿相，更千年、雪鹤鸣相和。安期老，举杯贺。
水龙吟::李昴英::唱恭初意如何，来五十三年矣。犁锄颇熟，诗书粗解，簪绅聊耳。自信柴愚，真成汲戆，却无刘腻。向高秋初度，同时有菊，淡相对、风霜里。最癖登山临水。又何心、蜗名蝇利。俗缘未了，强教肉食，何曾知味。无事微吟，会心微笑，逢场微醉。把日生、只恁安排，领取百十二岁。
水龙吟::李昴英::驿飞稳驾高秋，迎人满目清新景。秋还有色，芙蓉照水，晨妆对镜。雪卷寒芦，字横过雁，渡浮孤艇。是骚人行处，腔风调月，香满袖、过梅岭。断岸烟收人静。雨声乾、桐疏枫冷。掀髯独笑，仙翁起舞，卧龙呼醒。近小阳春，为梅也合，迟迟鞭影。更郁孤、一笑追欢，料得坡翁首肯。
水龙吟::李昴英::碧潭新涨浮花，柳阴稠绿波痕腻。一声雷鼓，半空雪浪，双龙惊起。气压鲸鲵，怒掀鳞鬣，擘开烟水。算战争蛮触，雌雄汉楚，总皆一场如此。点额许教借一，得头筹、欢呼震地。翻嗤浮世，要津搀进，奔波逐利。斗了还休，倩渠衔寄，三闾角黍。会风云、快出为霖，可但颔明珠睡。
水调歌头::李昴英::郭外足幽胜，潮入涨溪流。舫斋小小一叶，老子日遨游。管领白苹红蓼，披戴绿蓑青箬，直钓任沈浮。玉楼胞鲈脍，雪阵狎沙鸥。个中眠，个中坐，个中讴。个中收拾诗料，觞客个中留。休羡乘槎博望，且听洞箫赤壁，乐处是瀛洲。日月荡双桨，天地一虚舟。
水调歌头::李昴英::万顷黄湾口，千仞白云头。一亭收拾，便觉炎海豁清秋。潮候朝昏来去，山色雨晴浓淡，天末送双眸。绝域远烟外，高浪舞连艘。风景别，胜滕阁，压黄楼。胡床老子，醉挥珠玉落南州。稳驾大鹏八极，叱起仙羊五石，飞佩过丹丘。一笑人间世，机动早惊鸥。
水调歌头::李昴英::地位到公辅，耆艾过稀年。几人兼此二美，而况是名贤。松柏苍然长健，姜桂老来越辣，劲气九秋天。鲠鲠撄鳞语，不改铁心坚。说武夷，同此月，瑞三仙。公虽居後，瑰奇伟特却光前。续得紫阳脉络，了却西山事业，舟楫济商川。饮对黄花榭，一酌岁三千。
水调歌头::李昴英::野趣在城市，崛起此台高。谁移蓬岛，冯夷夜半策灵鳌。十万人家碧，四面峰峦涌翠，远岫拍银涛。插汉笔双塔，簸两叶轻。我乘风，时一到，共嬉遨。江山无复偃蹇，弹压有诗豪。宝剑孤横星动，铁笛一声云裂，寒月冰宫袍。沧海一杯酒，世界眇鸿毛。
念奴娇::李昴英::瑶池高会，见云香凤背，风柔鹤膝。天遣月卿来拜舞，新拜玺书增秩。有母能贤，生儿如此，总是前生佛。孙曾戏彩，慈颜一笑闲逸。曾向浑尺轩中，共评今古，手写王言绋。个里乃翁棠荫在，映得梅仙山碧。人爱黄堂，祝萱堂寿，拍拍欢声溢。明年宣劝，蟠桃火枣庭实。
念奴娇::李昴英::麦秋时候，薄阴罩炎日，山行乘兴。筇屐追随多胜侣，青佩黄冠方领。坐石谈玄，听泉濯暑，直上千山顶。倚风长啸，籁鸣林谷相应。忽涌云气漫空。海吹急雨，觉冰微冷。洗尽人间名利障，便是蓬莱仙境。半日偷闲，一生清福，岂在荣钟鼎。青灯深夜，陶然独妙清圣。
瑞鹤仙::李昴英::玉城春不夜。映月璧寒流，烛蕖光射。鳌山海云驾。拥遨头箫鼓，锦旗红亚。东风近也。趁乐岁、良辰多暇。想阳和、早遍南州，暖得柳娇桃冶。堪画。纱笼夹道，露重花珠，尘吹兰麝。歌朋舞社。玉梅转，闹蛾耍。且茧占先探，芋郎戏巧，又卜紫姑灯下。听欢声、犹自未归，钿车宝马。
沁园春::李昴英::才到中年，节物浑闲，赏心顿轻。据随分东风，瓶簪柳雪，应时灯夜，棚缀莲星。自一家春，也三杯酒，巧茧堆香笑语声。又何须，听那西楼弦管，南陌箫笙。平生。黄卷青灯。肯珠翠奢华八尺檠。欲趁队闲嬉，雕鞍宝马，回头猛忆，破案囊萤。邻曲渔歌，庭除鹤舞，尘外冰轮彻骨清。人闲处，这炯然方寸，一点长明。
满江红::李昴英::薄冷催霜，碧空豁、飞鸿斜度。□九日、御风绝顶，下看尘宇。滕阁芳筵笺笔妙，龙山胜践旌旗驻。料山灵、也要可人游，成佳趣。吹帽堕，羞千古。题饧字，非吾侣。却坐间著得，煮茶桑苎。万里寒云迷北斗，望远峰夕照频西顾。且满浮、大白送黄花，剑休舞。
满江红::李昴英::人似梅花，峭玉立、岁寒风节。新圃辟、种梅千树，幻成南雪。池碎瀑声荷捧雨，径涵秋影篁筛月。唤石君、错落坐庭前，红尘绝。嫌聒耳，筝戛。慵著眼，俳优狎。但一觞一咏，放怀开阔。涌地池亭工掩映，擎天柱石觇施设。待枝头、金颗可调羹，休轻折。
菩萨蛮::李昴英::云山叠叠双眸短。梦魂夜趁行人远。千里共襟期。吟风饮月时。碧溪穿翠峡。雪意蓬萧飒。安得翅飞来。冲寒同访梅。
渔家傲::李昴英::重著夹罗犹怯冷。隔帘拜祝团圆镜。取片龙涎安古鼎。香阁静。横窗写出梅花影。寒鹊颤枝飞不定。回纹刺就更筹永。小玉欣眠呼不醒。霜气紧。丽谯吹动梅花引。
西江月::李昴英::小载池心月，长虹夸水中天。主人情重客留连。便欲乘风寒殿。霜竹且传秋信，镜蕖不作春妍。夜凉正好倒金船。朔饮而今再见。
浣溪沙::李昴英::笋玉纤纤拍扇纨。戏拈荷叶起文鸳。水亭初试小龙团。拜月深深频祝愿，花枝低压髻云偏。倩人解梦语喧喧。
城头月::李昴英::工夫作用中宵昼。点化无中有。真气长存，童颜不改，底用呵磨皱。一身二五之精媾。
琐窗寒::吴文英::绀缕堆云，清腮润玉，汜人初见。蛮腥未洗，海客一怀凄惋。渺征槎、去乘阆风，占香上国幽心展。□遗芳掩色，真姿凝澹，返魂骚畹。一盼。千金换。又笑伴鸱夷，共归吴苑。离烟恨水，梦杳南天秋晚。比来时、瘦肌更销，冷薰沁骨悲乡远。最伤情、送客咸阳，佩结西风怨。
尉迟杯::吴文英::垂杨径。洞钥启，时见流莺迎。涓涓暗谷流红，应有缃桃千顷。临池笑靥，春色满、铜华弄妆影。记年时、试酒湖阴，褪花曾采新杏。蛛窗绣网玄经，才石砚开奁，雨润云凝。小小蓬莱香一掬，愁不到、朱娇翠靓。
渡江云三犯・渡江云::吴文英::羞红颦浅恨，晚风为落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。逡巡。题门惆怅，堕履牵萦，数幽期难准。还始觉、留情缘眼，宽带因春。
三部乐::吴文英::江初飞，荡万里素云，际空如沐。咏情吟思，不在秦筝金屋。夜潮上，明月芦花，傍钓蓑梦远，句清敲玉。翠罂汲晓，乃一声秋曲。越装片篷障雨，瘦半竿渭水，鹭汀幽宿。那知暖袍挟锦，低帘笼烛。鼓春波、载花万斛。
霜叶飞::吴文英::断烟离绪。关心事，斜阳红隐霜树。半壶秋水荐黄花，香西风雨。纵玉勒、轻飞迅羽。凄凉谁吊荒台古。记醉蹋南屏，彩扇咽、寒蝉倦梦，不知蛮素。聊对旧节传杯，尘笺蠹管，断阕经岁慵赋。小蟾斜影转东篱，夜冷残蛩语。早白发、缘愁万缕。
瑞鹤仙::吴文英::泪荷抛碎璧。正漏云筛雨，斜捎窗隙。林声怨秋色。对小山不迭，寸眉愁碧。凉欺岸帻。暮砧催、银屏翦尺。最无聊、燕去堂空，旧幕暗尘罗额。行客。西园有分，断柳凄花，似曾相识。西风破屐。林下路，水边石。念寒蛩残梦，归鸿心事，那听江村夜笛。看雪飞、苹底芦梢，未如鬓白。
瑞鹤仙::吴文英::晴丝牵绪乱。对沧江斜日，花飞人远。垂杨暗吴苑。正旗亭烟冷，河桥风暖。兰情蕙盼。惹相思、春根酒畔。又争知、吟骨萦销，渐把旧衫重翦。凄断。流红千浪，缺月孤楼，总难留燕。歌尘凝扇。待凭信，拌分钿。试挑灯欲写，还依不忍，笺幅偷和泪卷。寄残云、剩雨蓬莱，也应梦见。
瑞鹤仙::吴文英::藕心抽莹茧。引翠针行处，冰花成片。金门从回辇。两玉凫飞上，绣绒尘软。丝侍宴。曳天香、春风宛转。傍星辰、直上无声，缓蹑素云归晚。奇践。平康得意，醉踏香泥，润红沾线。良工诧见。吴蚕唾，海沈楦。任真珠装缀，春申客屦，今日风流雾散。待宣供、禹步宸游，退朝燕殿。
瑞鹤仙::吴文英::乱云生古峤。记旧游惟怕，秋光不早。人生断肠草。叹如今摇落，暗惊怀抱。谁临晚眺。吹台高、霜歌缥缈。想西风、此处留情，肯著故人衰帽。闻道。萸香西市，酒熟东邻，浣花人老。金鞭袅。追吟赋，倩年少。想重来新雁，伤心湖上，销减红深翠窈。小楼寒、睡起无聊，半帘晚照。
瑞鹤仙::吴文英::记年时茂苑。正画堂凝香，璇奎初焕。天边岁华转。向九重春近，仙桃传宴。银罂翠管。宝香飞、蓬莱小殿。荷玉皇、恩重千秋，翠麓峻齐云汉。须看。鸿飞高处，地阔天宽，弋人空羡。梅清水暖。苕溪上，几吟卷。算金门听漏，玉墀班早，赢得风霜满面。总不如、绿野身安，镜重未晚。
瑞鹤仙::吴文英::辘轳春又转。记旋草新词，江头凭雁。乘槎上银汉。想车尘才踏，东华红软。何时赐见。漏声移、深宫夜半。问莼鲈、今岁西风，未觉岁华迟晚。一片。丹心白发，露滴研朱，雅陪清宴。班回柳院。蒲团底，小禅观。望罘明月，初圆此夕，应共婵娟茂苑。愿年年、玉兔长生，耸秋井乾。
瑞鹤仙::吴文英::夜寒吴馆窄。渐酒阑烛暗，犹分香泽。轻帆展为翮。送高鸿飞过，长安南陌。渔矶旧迹。有陈蕃、虚床挂壁。掩庭扉，蛛网黏花，细草摇春碧。还忆。洛阳年少，风露秋檠，岁华如昔。长吟堕帻。暮潮送，富春客。算玉堂不染，梅花清梦，宫漏声中夜直。正逋仙、清瘦黄昏，几时觅得。
瑞鹤仙::吴文英::彩云栖翡翠。听凤笙吹下，飞天际。晴霞翦轻袂。澹春姿雪态，寒梅清。东皇有意。旋安排、阑干十二。早不知、为雨为云，尽日建章门闭。堪比。红绡纤素，紫燕轻盈，内家标致。游仙旧事。星斗下，夜香里。□华峰□□，纸屏横幅，春色长供午睡。更醉乘、玉井秋风，采花弄水。
满江红::吴文英::云气楼台，分一派、沧浪翠蓬。开小景、玉盆寒浸，巧石盘松。风送流花时过岸，浪摇晴练欲飞空。算鲛宫、祗隔一红尘，无路通。神女驾、凌晓风。明月佩，响丁东。对两蛾犹锁，怨绿烟中。秋色未教飞尽雁，夕阳长是坠疏钟。又一声、乃过前岩，移钓篷。
满江红::吴文英::结束萧仙，啸梁鬼、依还未灭。荒城外、无聊闲看，野烟一抹。梅子未黄愁夜雨，榴花不见簪秋雪。又重罗、红字写香词，年时节。帘底事，凭燕说。合欢缕，双条脱。自香消红臂，旧情都别。湘水离魂菰叶怨，扬州无梦铜华阙。倩卧箫、吹裂晚天云，看新月。
解连环::吴文英::暮檐凉薄。疑清风动竹，故人来邈。渐夜久、闲引流萤，弄微照素怀，暗呈纤白。梦远双成，凤笙杳、玉绳西落。掩帷倦入，又惹旧愁，汗香阑角。银瓶恨沈断索。叹梧桐未秋，露井先觉。抱素影、明月空闲，早尘损丹青，楚山依约。
解连环::吴文英::思和云结。断江楼望睫，雁飞无极。正岸柳、衰不堪攀，忍持赠故人，送秋行色。岁晚来时，暗香乱、石桥南北。又长亭暮雪，点点泪痕，总成相忆。杯前寸阴似掷。几酬花唱月，连夜浮白。省听风、听雨笙箫，向别枕倦醒，絮扬空碧。
夜飞鹊・夜飞鹊慢::吴文英::金规印遥汉，庭浪无纹。清雪冷沁花薰。天衔曾醉美人畔，凉枝移插乌巾。西风骤惊散，念棱悬愁结，蒂翦离恨。中郎旧恨，寄横竹、吹裂哀云。空剩露华烟彩，人影断幽坊，深闭千门。浑似飞仙入梦，袜罗微步，流水青苹。
一寸金::吴文英::秋入中山，臂隼牵卢纵长猎。见骇毛飞雪，章台献颖，腰束缟，汤沐疏邑。管刊琼牒。苍梧恨、帝娥暗泣。陶郎老、憔悴玄香，禁苑犹催夜俱入。自叹江湖，雕龙心尽，相携蠹鱼箧。念醉魂悠扬，折钗锦字，黠髯掀舞，流觞春帖。还倚荆溪楫。
一寸金::吴文英::秋压更长，看见娥瘦如束。正古花摇落，寒蛩满地，参梅吹老，玉龙横竹。霜被芙蓉宿。红绵透、尚欺暗烛。年年记、一种凄凉，绣幌金圆挂香玉。顽老情怀，都无欢事，良宵爱幽独。叹画图难仿，橘村砧思，笠蓑有约，莼洲渔屋。
绕佛阁::吴文英::夜空似水，横汉静立，银浪声杳。瑶镜奁小。素娥乍起、楼心弄孤照。絮云未巧。梧韵露井，偏借秋早。晴暗多少。怕教彻胆，蟾光见怀抱。浪迹尚为客，恨满长安千古道。还记暗萤、穿帘街语悄。叹步影归来，人鬓花老。紫箫天渺。
绕佛阁::吴文英::霞艳锦，星媛夜织，河汉鸣杼。红翠万缕。送幽梦与、人闲绣芳句。怨宫恨羽。孤风剑漫倚，无限凄楚。□□□□。赋情缥缈、东风扬花絮。镜里半髯雪，向老春深莺晓处。长闭翠阴、幽坊杨柳户。看故苑离离，城外禾黍。短藜青屦。
拜星月慢::吴文英::绛雪生凉，碧霞笼夜，小立中庭芜地。昨梦西湖，老扁舟身世。叹游荡，暂赏、吟花酌露尊俎，冷玉红香洗。眼眩魂迷，古陶洲十里。翠参差、澹月平芳砌。砖花、小浪鱼鳞起。雾盎浅障青罗，洗湘娥春腻。荡兰烟、麝馥浓侵醉。
水龙吟::吴文英::艳阳不到青山，古阴冷翠成秋苑。吴娃点黛，江妃拥髻，空遮断。树密藏溪，草深迷市，峭云一片。二十年旧梦，轻鸥素约，霜丝乱、朱颜变。龙吻春霏玉溅。煮银瓶、羊肠车转。临泉照影，清寒沁骨，客尘都浣。鸿渐重来，夜深华表，露零鹤怨。把闲愁换与，楼前晚色，棹沧波远。
水龙吟::吴文英::夜分溪馆渔灯，巷声乍寂西风定。河桥径远，玉箫吹断，霜丝舞影。薄絮秋云，澹蛾山色，宦情归兴。怕烟江渡後，桃花又泛，宫沟上、春流紧。新句欲题还省。透香煤、重牒误隐。西园已负，林亭移酒，松泉荐茗。携手同归处，玉奴唤、绿窗春近。想骄骢、又踏西湖，二十四番花信。
水龙吟::吴文英::有人独立空山，翠髯未觉霜颜老。新香秀粒，浓光绿浸，千年春小。布影参旗，障空云盖，沈沈秋晓。驷苍虬万里，笙吹凤女，骖飞乘、天风袅。般巧。霜斤不到。汉游仙、相从最早。皴鳞细雨，层阴藏月，朱弦古调。问讯东桥，故人南岭，倚天长啸。待凌霄谢了，山深岁晚，素心才表。
水龙吟::吴文英::望中璇海波新，泛槎又币银河转。金风细袅，龙枝声奏，钧箫秋远。南极飞仙，夜来催驾，祥光重见。紫霄承露掌，瑶池荫密，蟠桃秀、螽莲绽。新栋晴凌汉。半凉生、兰檠书卷。绣裳五色，昆台十二，香深帘卷。花萼楼高处，连清晓、千秋传宴。赐长生玉字，鸾回凤舞，下蓬莱殿。
水龙吟::吴文英::望春楼外沧波，旧年照眼青铜镜。炼成宝月，飞来天上，银河流影。绀玉钩帘处，横犀尘、天香分鼎。记殷云殿锁，裁花翦露，曲江畔、春风劲。槐省。红尘昼静，午朝回、吟生晚兴。春霖绣笔，莺边清晓，金狨旋整。阆苑芝仙貌，生绡对、绿窗深景。弄琼英数点，宫梅信早，占年光永。
水龙吟::吴文英::几番时事重论，座中共惜斜阳下。今朝翦柳，东风送客，功名近也。约住飞花，暂听留燕，更攀情话。问千牙过阙，一封入奏，忠孝事、都应写。闻道兰台清暇。载鸱夷、烟江一舸。贞元旧曲，如今谁听，惟公和寡。儿骑空迎，舜瞳回盼，玉阶前借。便急回暖律，天边海上，正春寒夜。
水龙吟::吴文英::外湖北岭云多，小园暗碧莺啼处。朝回胜赏，墨池香润，吟船系雨。霓节千妃，锦帆一箭，携将春去。算归期未卜，青烟散後，春城咏、飞花句。黄鹤楼头月午。奏玉龙、江梅解舞。薰风紫禁，严更清梦，思怀几许。秋水生时，赋情还在，南屏别墅。看章台走马，长堤种取，柔丝千树。
水龙吟::吴文英::澹云笼月微黄，柳丝浅色东风紧。夜寒旧事，春期新恨，眉山碧远。尘陌飘香，绣帘垂户，趁时妆面。钿车催去急，珠囊袖冷，愁如海、情一线。犹记初来吴苑。未清霜、飞惊双鬓。嬉游是处，风光无际，舞葱歌。陈迹征衫，老容华镜，欢都尽。向残灯梦短，梅花晓角，为谁吟怨。
水龙吟::吴文英::杜陵折柳狂吟，砚波尚湿红衣露。仙桃宴早，江梅春近，还催客句。宫漏传鸡，禁门嘶骑，宦情熟处。正黄编夜展，天香字暖，春葱翦、红蜜炬。宫帽鸾枝醉舞。思飘扬、仙风举。星罗万卷，云驱千阵，飞毫海雨。长寿杯深，探春腔稳，江湖同赋。又看看、便系金狨莺晓，傍西湖路。
玉烛新::吴文英::花穿帘隙透。向梦里销春，酒中延昼。嫩篁细掐，相思字、堕粉轻黏袖。章台别後，展绣络、红荐香旧。□□□，应数归舟，愁凝画阑眉柳。移灯夜语西窗，逗晓帐迷香，问何时又。素纨乍试，还忆是、绣懒思酸时候。兰清蕙秀。
解语花::吴文英::门横皱碧，路入苍烟，春近江南岸。暮寒如翦。临溪影、一一半斜清浅。飞弄晚。荡千里、暗香平远。端正看，琼树三枝，总似兰昌见。酥莹云容夜暖。伴兰翘清瘦，箫凤柔婉。冷云荒翠，幽栖久、无语暗申春怨。东风半面。料准拟、何郎词卷。欢未阑，烟雨青黄，宜昼阴庭馆。
解语花::吴文英::檐花旧滴，帐烛新啼，香润残冬被。澹烟疏绮。凌波步、暗阻傍墙挑荠。梅痕似洗。空点点、年华别泪。花鬓愁，钗股笼寒，彩燕沾云腻。还斗辛盘葱翠。念青丝牵恨，曾试纤指。雁回潮尾。征帆去、似与东风相避。泥云万里。应翦断、红情绿意。年少时，偏爱轻怜，和酒香宜睡。
庆春宫・高阳台::吴文英::春屋围花，秋池沿草，旧家锦藉川原。莲花分津，桃边迷路，片红不到人间。乱篁苍暗，料惜把、行题共删。小晴帘卷，独占西墙，一镜清寒。风光未老吟潘。嘶骑征尘，祗付凭阑。鸣瑟传杯，辟邪翻烬。系船香斗春宽。
庆春宫・高阳台::吴文英::残叶翻浓，馀香栖苦，障风怨动秋声。云影摇寒，波尘销腻，翠房人去深扃。昼成凄黯，雁飞过、垂杨转青。阑干横暮，酥印痕香，玉腕谁凭。菱花乍失娉婷。别岸围红，千艳倾城。重洗清杯，同追深夜，豆花寒落愁灯。
塞垣春::吴文英::漏瑟侵琼管。润鼓借、烘炉暖。藏钩怯冷，画鸡临晓，怜语莺啭。绿窗、细咒浮梅盏。换蜜炬、花心短。梦惊回，林鸦起，曲屏春事天远。迎路柳丝裙，看争拜东风，盈灞桥岸。髻落宝钗寒，恨花胜迟燕。渐街帘影转。
宴清都::吴文英::翠羽飞梁苑。连催发，暮樯留话江燕。尘街堕珥，瑶扉乍钥，彩绳双。新烟暗叶成阴，效翠妩、西陵送远。又趁得、蕊露天香，春留建章花晚。归来笑折仙桃，琼楼宴萼，金漏催箭。兰亭秀语，乌丝润墨，汉宫传玩。
宴清都::吴文英::绣幄鸳鸯柱。红情密，腻云低护秦树。芳根兼倚，花梢钿合，锦屏人妒。东风睡足交枝，正梦花、瑶钗燕股。障滟蜡、满照欢丛，嫠蟾冷落羞度。人间万感幽单，华清惯浴，春盎风露。连鬟并暖，同心共结，向承恩处。
宴清都::吴文英::万壑蓬莱路。非烟霁，五云城阙深处。璇源媲凤，瑶池种玉，练颜金姥。长虹梦入仙怀，便洗日、铜华翠渚。向瑞世、独占长春，蟠桃正饱风露。殷勤汉殿传卮，隔江云起，暗飞青羽。南山寿石，东周宝鼎，千秋巩固。
宴清都::吴文英::翠匝西门柳。荆州昔，未来时正春瘦。如今剩舞，西风旧色，胜东风秀。黄粱露湿秋江，转万里、云樯蔽昼。正虎落、马静晨嘶，连营夜沈刁斗。含章换几桐阴，千官邃幄，韶凤还奏。席前夜久，天低宴密，御香盈袖。
宴清都::吴文英::柳色春阴重。东风力，快将云雁高送。书檠细雨，吟窗乱雪，井寒笔冻。家林秀橘霜老，笑分得、蟾边桂种。应茂苑、斗转苍龙，唯潮献奇吴凤。玉眉暗隐华年，凌云气压，千载云梦。名笺澹墨，恩袍翠草，紫骝青。
宴清都::吴文英::万里关河眼。愁凝处，渺渺残照红敛。天低远树，潮分断港，路回淮甸。吟鞭又指孤店。对玉露金风送晚。恨自古、才子佳人，此景此情多感。吴王故苑。别来良朋雅集，空叹蓬转。挥毫记烛，飞觞赶月，梦销香断。区区去程何限。
齐天乐::吴文英::三千年事残鸦外，无言倦凭秋树。逝水移川，高陵变谷，那识当时神禹。幽云怪雨。翠萍湿空梁，夜深飞去。雁起青天，数行书似旧藏处。寂寥西窗久坐，故人悭会遇，同翦灯语。积藓残碑，零圭断璧，重拂人间尘土。霜红罢舞。漫山色青青，雾朝烟暮。岸锁春船，画旗喧赛鼓。
齐天乐::吴文英::芙蓉心上三更露，茸香漱泉玉井。自洗银舟，徐开素酌，月落空杯无影。庭阴未暝。度一曲新蝉，韵秋堪听。瘦骨侵冰，怕惊纹簟夜深冷。当时湖上载酒，翠云开处共，雪面波镜。万感琼浆，千茎鬓雪，烟锁蓝桥花径。留连暮景。但偷觅孤欢，强宽秋兴。醉倚修篁，晚风吹半醒。
齐天乐::吴文英::凌朝一片阳台影，飞来太空不去。栋与参横，帘钩斗曲，西北城高几许。天声似语。便阊阖轻排，虹河平溯。问几阴晴，霸吴平地漫今古。西山横黛瞰碧，眼明应不到，烟际沈鹭。卧笛长吟，层霾乍裂，寒月溟千里。凭虚醉舞。梦凝白阑干，化为飞雾。净洗青红，骤飞沧海雨。
齐天乐::吴文英::新烟初试花如梦，疑收楚峰残雨。茂苑人归，秦楼燕宿，同惜天涯为旅。游情最苦。早柔绿迷津，乱莎荒圃。数树梨花，晚风吹堕半汀鹭。流红江上去远，翠尊曾共醉，云外别墅。澹月秋千，幽香巷陌，愁结伤春深处。听歌看舞。驻不得当时，柳蛮樱素。睡起恹恹，洞箫谁院宇。
齐天乐::吴文英::竹深不放斜阳度，横披澹墨林沼。断莽平烟，残莎剩水，宜得秋深才好。荒亭旋扫。正著酒寒轻，弄花春小。障锦西风，半围歌袖半吟草。独游清兴易懒，景饶人未胜，乐事长少。柳下交车，尊前岸帻，同抚云根一笑。秋香未老。渐风雨西城，暗客帽。背月移舟，乱鸦溪树晓。
齐天乐::吴文英::曲尘犹沁伤心水，歌蝉暗惊春换。露藻清啼，烟萝澹碧，先结湖山秋怨。波帘翠卷。叹霞薄轻绡，泛人重见。傍柳追凉，暂疏怀袖负纨扇。南花清斗素靥，画船应不载，坡静诗卷。泛酒芳筒，题名蠹壁，重集湘鸿江燕。平芜未翦。怕一夕西风，镜心红变。望极愁生，暮天菱唱远。
齐天乐::吴文英::烟波桃叶西陵路，十年断魂潮尾。古柳重攀，轻鸥聚别，陈迹危亭独倚。凉乍起。渺烟碛飞帆，暮山横翠。但有江花，共临秋镜照憔悴。华堂烛暗送客，眼波回盼处，芳艳流水。素骨凝冰，柔葱蘸雪，犹忆分瓜深意。清尊未洗。梦不湿行云，漫沾残泪。可惜秋宵，乱蛩疏雨里。
齐天乐::吴文英::玉皇重赐瑶池宴，琼筵第二十四。万象澄秋，群裾曳玉，清澈冰壶人世。鳌峰对起。许分得钧天，凤丝龙吹。翠羽飞来，舞鸾曾赋曼桃字。鹤胎曾梦电绕，桂根看骤长，玉干金蕊。少海波新，芳茅露滴，凉入堂阶彩戏。香霖乍洗。拥莲媛三千，羽裳风佩。圣姥朝元，炼颜银汉水。
齐天乐::吴文英::馀香才润鸾绡汗，秋风夜来先起。雾锁林深，蓝浮野阔，一笛渔蓑鸥外。红尘万里。就中决银河，冷涵空翠。岸觜沙平，水杨阴下晚初舣。桃溪人住最久，浪吟谁得到，兰蕙疏绮。砚色寒云，签声乱叶，蕲竹纱纹如水。笙歌醉里。步明月丁东，静传环佩。更展芳塘，种花招燕子。
丹凤吟::吴文英::丽景长安人海，避影繁华，结庐深寂。灯窗雪户，光映夜寒东壁。心凋鬓改，镂冰刻水，缥简离离，风签索索。怕遣花虫蠹粉，自采秋芸熏架，香泛纤碧。更上新梯窈窕，暮山澹著城外色。旧雨江湖远，问桐阴门巷，燕曾相识。吟壶天小，不觉翠蓬云隔。
扫花游・扫地游::吴文英::冷空澹碧，带翳柳轻云，护花深雾。艳晨易午。正笙箫竞渡，绮罗争路。骤卷风埃，半掩长蛾翠妩。散红缕。渐红湿杏泥，愁燕无语。乘盖争避处。就解佩旗亭，故人相遇。恨春太妒。溅行裙更惜，凤钩尘污。酹入梅根，万点啼痕暗树。
扫花游・扫地游::吴文英::水云共色，渐断岸飞花，雨声初峭。步帷素袅。想玉人误惜，章台春老。岫敛愁蛾，半洗铅华未晓。舣轻棹。似山阴夜晴，乘兴初到。心事春缥缈。记遍地梨花，弄月斜照。旧时斗草。恨凌波路钥，小庭深窈。冻涩琼箫，渐入东风郢调。
扫花游・扫地游::吴文英::草生梦碧，正燕子帘帏，影迟春午。倦茶荐乳。看风签乱叶，老沙昏雨。古简篇，种得云根疗蠹。最清楚。带明月自锄，花外幽圃。醒眼看醉舞。到应事无心，与闲同趣。小山有语。恨逋仙占却，暗香吟赋。暖通书床，带草春摇翠露。
扫花游・扫地游::吴文英::水园沁碧，骤夜雨飘红，竟空林岛。艳春过了。有尘香坠钿，尚遗芳草。步绕新阴，渐觉交枝径小。醉深窈。爱绿叶翠圆，胜看花好。芳架雪未扫。怪翠被佳人，困迷清晓。柳丝系棹。问阊门自古，送春多少。倦蝶慵飞，故扑簪花破帽。
扫花游・扫地游::吴文英::暖波印日，倒秀影秦山，晓鬟梳洗。步帷艳绮。正梁园未雪，海棠犹睡。藉绿盛红，怕委天香到地。画船系。舞西湖暗黄，虹卧新霁。天梦春枕被。和凤筑东风，宴歌曲水。海宫对起。灿骊光乍湿，杏梁云气。夜色瑶台，禁蜡初传翡翠。
应天长::吴文英::丽花斗靥，清麝溅尘，春声遍满芳陌。竟路障空云幕，冰壶浸霞色。芙蓉镜，词赋客。竞绣笔、醉嫌天窄。素娥下，小驻轻镳，眼乱红碧。前事顿非昔，故苑年光，浑与世相隔。向暮巷空人绝，残灯耿尘壁。凌波恨，帘户寂。
风流子::吴文英::金谷已空尘。薰风转、国色返春魂。半雪醉霜，舞低鸾翅，绛笼蜜炬，绿映龙盆。窈窕绣窗人睡起，临砌脉无言。慵整堕鬟，怨时迟暮，可怜憔悴，啼雨黄昏。轻桡移花市，秋娘渡、飞浪溅湿行裙。二十四桥南北，罗荐香分。
风流子::吴文英::温柔酣紫曲，扬州路、梦绕翠盘龙。似日长傍枕，堕妆偏髻，露浓如酒，微醉红。自别楚娇天正远，倾国见吴宫。银烛夜阑，暗闻香泽，翠阴秋寂，重返春风。芳期嗟轻误，花君去、肠断妾若为容。惆怅舞衣叠损，露绮千重。
过秦楼::吴文英::藻国凄迷，曲澜澄映，怨入粉烟蓝雾。香笼麝水，腻涨红波，一镜万妆争妒。湘女归魂，佩环玉冷无声，凝情谁诉。又江空月堕，凌波尘起，彩鸳愁舞。还暗忆、钿合兰桡，丝牵琼腕，见的更怜心苦。玲珑翠屋，轻薄冰绡，稳称锦云留住。生怕哀蝉，暗惊秋被红衰，啼珠零露。能西风老尽，羞趁东风嫁与。
法曲献仙音::吴文英::风拍波惊，露零秋觉，断绿衰红江上。艳拂潮妆，澹凝冰靥，别翻翠池花浪。过数点斜阳雨，啼绡粉痕冷。宛相向。指汀洲、素云飞过，清麝洗、玉井晓霞佩响。寸藕折长丝，笑何郎、心似春荡。
法曲献仙音::吴文英::落叶霞翻，败窗风咽，暮色凄凉深院。瘦不关秋，泪缘轻别，情消鬓霜千点。怅翠冷搔头燕，那能语恩怨。紫箫远。记桃根、向随春渡，愁未洗、铅水又将恨染。粉缟涩离箱，忍重拈、灯夜裁翦。
还京乐::吴文英::宴兰溆，促奏丝萦管裂飞繁响。似汉宫人去，夜深独语，胡沙凄哽。对雁斜玫柱，琼琼弄月临秋影。凤吹远，河汉去杳，天风飘冷。泛清商竟。转铜壶敲漏，瑶床二八青娥，环佩再整。菱歌四碧无声，变须臾、翠翳红暝。
塞翁吟::吴文英::草色新宫绶，还跨紫陌骄骢。好花是，晚开红。冷菊最香浓。黄帘绿幕萧萧梦，灯外换几秋风。叙往约，桂花宫。为别翦珍丛。雕栊。行人去、秦腰褪玉，心事称、吴妆晕浓。
塞翁吟::吴文英::有约西湖去，移棹晓折芙蓉。算才是，称心红。染不尽薰风。千桃过眼春如梦，还认锦叠云重。弄晚色，旧香中。旋撑入深丛。从容。情犹赋、冰车健笔，人未老、南屏翠峰。
丁香结::吴文英::香袅红霏，影高银烛，曾纵夜游浓醉。正锦温琼腻。被燕踏、暖雪惊翻庭砌。马嘶人散後，秋风换、故园梦里。吴霜融晓，陡觉暗动偷春花意。还似。海雾冷仙山，唤觉环儿半睡。浅薄朱唇，娇羞艳色，自伤时背。
六么令::吴文英::露蛩初响，机杼还催织。婺星为情慵懒，伫立明河侧。不见津头艇子，望绝南飞翼。云梁千尺。尘缘一点，回首西风又陈迹。那知天上计拙，乞巧楼南北。瓜果几度凄凉，寂寞罗池客。人事回廊缥缈，谁见金钗擘。
蕙兰芳引::吴文英::空翠染云，楚山迥、故人南北。秀骨冷盈盈，清洗九秋涧绿。奉车旧畹，料未许、千金轻价。浅笑还不语，蔓草罗裙一幅。素女情多，阿真娇重，唤起空谷。弄野色烟姿，宜扫怨蛾澹墨。
隔浦莲近・隔浦莲近拍::吴文英::榴花依旧照眼。愁褪红丝腕。梦绕烟江路，汀菰绿薰风晚。年少惊送远。吴蚕老、恨绪萦抽茧。旅情懒。扁舟系处，青帘浊酒须换。一番重午，旋买香蒲浮盏。新月湖光荡素练。
垂丝钓近・垂丝钓::吴文英::听风听雨，春残花落门掩。乍倚玉阑，旋翦夭艳。携醉靥。放溯溪游缆。波光撼。映烛花黯澹。碎霞澄水，吴宫初试菱鉴。旧情顿减。孤负深杯滟。衣露天香染。
荔枝香近・荔枝香::吴文英::锦带吴钩，征思横雁水。夜吟敲落霜红，船傍枫桥系。相思不管年华，唤酒吴娃市。因话、驻马新堤步秋绮。淮楚尾。暮云送、人千里。细雨南楼，香密锦温曾醉。
荔枝香近・荔枝香::吴文英::睡轻时闻，晚鹊噪庭树。又说今夕天津，西畔重欢遇。蛛丝暗锁红楼，燕子穿帘处。天上、未比人间更情苦。秋鬓改，妒月姊、长眉妩。过雨西风，数叶井梧愁舞。
西河::吴文英::春乍霁。清涟画舫融泄。螺云万叠暗凝愁，黛蛾照水。漫将西子比西湖，溪边人更多丽。步危径、攀艳蕊。掬霞到手红碎。青蛇细折小回廊，去天半咫。画阑日暮起东风，棋声吹下人世。海棠藉雨半绣地。正残寒、初御罗绮。除酒销春何计。
浪淘沙慢::吴文英::梦仙到、吹笙路杳，度云滑。溪谷冰绡未裂。金铺昼锁乍掣。见竹静、梅深春海阔。有新燕、帘底低说。念汉履无声跨鲸远，年年谢桥月。曲折。折画阑尽日凭热。半蜃起玲珑楼阁畔，缥缈鸿去绝。飞絮扬东风，天外歌阕。睡红醉缬。还是催、寒食看花时节。花下苍苔盛罗袜。银烛短、漏壶易竭。料池柳、不攀春送别。倩玉兔、别捣秋香，更醉蹋、千山冷翠飞晴雪。
西平乐慢・西平乐::吴文英::岸压邮亭，路华表，堤树旧色依依。红索新晴，翠阴寒食，天涯倦客重归。叹废绿平烟带苑，幽渚尘香荡晚，当时燕子，无言对立斜晖。追念吟风赏月，十载事，梦惹绿杨丝。画船为市，夭妆艳水，日落云沈，人换春移。
瑞龙吟::吴文英::堕虹际。层观翠冷玲珑，五云飞起。玉虬萦结城根，澹烟半野，斜阳半市。瞰危睇。门巷去来车马，梦游宫蚁。秦鬟古色凝愁，镜中暗换，明眸皓齿。东海青桑生处，劲风吹浅，瀛洲清。山影泛出琼壶，碧树人世。枪芽焙绿，曾试云根味。岩流溅、涎香惯搅，娇龙春睡。露草啼清泪。酒香断到，文丘废隧。今古秋声里。
瑞龙吟::吴文英::黯分袖。肠断去水流萍，住船系柳。吴宫娇月娆花，醉题恨倚，蛮江豆蔻。吐春绣。笔底丽情多少，眼波眉岫。新园锁却愁阴，露黄漫委，寒香半亩。还背垂虹秋去，四桥烟雨，一宵歌酒。犹忆翠微携壶，乌帽风骤。西湖到日，重见梅钿皱。谁家听、琵琶未了，朝骢嘶漏。印剖黄金籀。待来共凭，齐云话旧。莫唱朱樱口。
瑞龙吟::吴文英::大溪面。遥望绣羽冲烟，锦棱飞练。桃花三十六陂，鲛宫睡起，娇雷乍转。去如箭。催趁戏旗游鼓，素澜雪溅。东风冷湿蛟腥，澹阴送昼，轻霏弄晚。洲上青苹生处，斗春不管，怀沙人远。残日半开一川，花影零乱。山屏醉缬，连棹东西岸。阑干倒、千红妆靥，铅香不断。傍暝疏帘卷。翠涟皱净，笙歌未散。簪柳门归懒。
大::吴文英::峭石帆收，归期差，林沼年销红碧。渔蓑樵笠畔，买佳邻翻盖，浣花新宅。地凿桃阴，天澄藻镜，聊与渔郎分席。沧波耕不碎，似蓝田初种，翠烟生璧。料情属新莲，梦惊春草，断桥相识。平生江海客。秀怀抱、云锦当秋织。任岁晚、陶篱菊暗，逋冢梅荒，总输玉井尝甘液。忍弃红香叶。集楚裳、西风催著。正明月、秋无极。
解蹀躞::吴文英::醉云又兼醒雨，楚梦时来往。倦蜂刚著梨花、惹游荡。还作一段相思，冷波叶舞愁红，送人双桨。暗凝想。情共天涯秋黯，朱桥锁深巷。
江神子・江城子::吴文英::天街如水翠尘空。建章宫。月明中。人未归来，玉树起秋风。宝栗万钉花露重，催赐带，过垂虹。夜凉沈水绣帘栊。酒香浓。雾。
江神子・江城子::吴文英::西风来晚桂开迟。月宫移。到东篱。簌簌惊尘，吹下半冰规。拟唤阿娇来小隐，金屋低，乱香飞。重阳还是隔年期。蝶相思。客情知。
江神子・江城子::吴文英::西风一叶送行舟。浅迟留。舣汀洲。新浴红衣，绿水带香流。应是离宫城外晚，人伫立，小帘钩。新归重省别来愁。黛眉头。半痕秋。
沁园春::吴文英::澄碧西湖，软红南陌，银河地穿。见华星影里，仙棋局静，清风行处，瑞玉圭寒。斜谷山深，望春楼远，无此峥嵘小渭川。一泓地，解新波不涸，独障狂澜。老苏而後坡仙。继菊井嘉名相与传。试摩挲劲石，无令角折，丁宁明月，莫规圆。漫结鸥盟，那知鱼乐，心止中流别有天。无尘夜，听吾伊正在，秋水阑干。
江神子・江城子::吴文英::情如之何，暮涂为客，忍堪送君。便江湖天远，中宵同月，关河秋近，何日清尘。玉尘生风，貂裘明雪，幕府英雄今几人。行须早，料刚肠肯，泪眼离颦。平生秀句清尊。到帐东风开自有神。听夜鸣黄鹤，楼高百尺，朝驰白马，笔扫千军。
珍珠帘・真珠帘::吴文英::蜜沈烬暖萸烟袅。层帘卷、伫立行人官道。麟带压愁香，听舞箫云渺。恨缕情丝春絮远，怅梦隔、银屏难到。寒峭。有东风嫩柳，学得腰小。还近绿水清明，叹孤身如燕，将花平绕。细雨湿黄昏，半醉归怀抱。蠹损歌纨人去久，漫泪沾、香兰如笑。
风入松::吴文英::春风吴柳几番黄。欢事小蛮窗。梅花正结双头梦，被玉龙、吹散幽香。昨夜灯前歌黛，今朝陌上啼妆。最怜无侣伴雏莺。桃叶已春江。曲屏先暖鸳衾惯，夜寒深、都是思量。莫道蓝桥路远，行云只隔幽坊。
风入松::吴文英::听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。
风入松::吴文英::兰舟高荡涨波凉。愁被矮桥妨。暮烟疏雨西园路，误秋娘、浅约宫黄。还泊邮亭唤酒，旧曾送客斜阳。蝉声空曳别枝长。似曲不成商。御罗屏底翻歌扇，忆西湖、临水开窗。和醉重寻幽梦，残衾已断熏香。
风入松::吴文英::一番疏雨洗芙蓉。玉冷佩丁东。辘轳听带秋声转，早凉生、傍井梧桐。欢宴良宵好月，佳人修竹清风。临池飞阁乍青红。移酒小垂虹。贞元供奉梨园曲，称十香、深蘸琼锺。醉梦孤云晓色，笙歌一派秋空。
风入松::吴文英::画船帘密不藏香。飞作楚云狂。傍怀半卷金炉烬，怕暖销、春日朝阳。清馥晴熏残醉，断烟无限思量。凭阑心事隔垂杨。楼燕锁幽妆。梅花偏恼多情月，慰溪桥、流水昏黄。哀曲霜鸿凄断，梦魂寒蝶幽扬。
莺啼序::吴文英::天吴驾云阆海，凝春空灿绮。倒银海、蘸影西城，四碧天镜无际。彩翼曳、扶摇宛转，雩龙降尾交新霁。近玉虚高处，天风笑语吹坠。清濯缁尘，快展旷眼，傍危阑醉倚。面屏障、一一莺花，薛萝浮动金翠。惯朝昏、晴光雨色，燕泥动、红香流水。步新梯，藐视年华，顿非尘世。麟翁衮，领客登临，座有诵鱼美。翁笑起、离席而语，敢诧京兆，以役为功，落成奇事。明良庆会，赓歌熙载，隆都观国多闲暇，遣丹青、雅饰繁华地。平瞻太极，天街润纳璇题，露床夜沈秋纬。清风观阙，丽日罘，正午长漏迟。为洗尽、脂痕茸唾，净卷曲尘，永昼低垂，绣帘十二。
莺啼序::吴文英::残寒正欺病酒，掩沈香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情游荡，随风化为轻絮。十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。幽兰旋老，杜若还生，水乡尚寄旅。别後访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿，记当时、短楫桃根渡。青楼彷佛，临分败壁题诗，泪墨惨澹尘土。危亭望极，草色天涯，吹鬓侵半苎。暗点检、离痕欢唾，尚染鲛绡，凤迷归，破鸾慵舞。
莺啼序::吴文英::横塘棹穿艳锦，引鸳鸯弄水。断霞晚、笑折花归，绀纱低护灯蕊。润玉瘦、冰轻倦浴，斜拖凤股盘云坠。听银床声细。梧桐渐搅凉思。窗隙流光，冉冉迅羽，诉空粱燕子。误惊起、风竹敲门，故人还又不至。记琅、新诗细掐，早陈迹、香痕纤指。怕因循，罗扇恩疏，又生秋意。西湖旧日，画舸频移，叹几萦梦寐。霞佩冷，叠澜不定，麝霭飞雨，乍湿鲛绡，暗盛红泪。单夜共，波心宿处，琼箫吹月霓裳舞，向明朝、未觉花容悴。嫣香易落，回头澹碧销烟，镜空画罗屏裹。残蝉度曲，唱彻西园，也感红怨翠。念省惯、吴宫幽憩。暗柳追凉，晓岸参斜，露零沤起。丝索寸藕，留连欢事。
天香::吴文英::珠络玲珑，罗囊闲斗，酥怀暖麝相倚。百和花须，十分风韵，半袭凤箱重绮。茜垂四角，慵未揭、流苏春睡。熏度红薇院落，烟销画屏沈水。温泉降绡乍试。露华侵、透肌兰。漫省浅溪月夜，暗浮花气。荀令如今老矣。
天香::吴文英::叶黏霜，蝇苞缀冻，生香远带风峭。岭上寒多，溪头月冷，北枝瘦、南枝小。玉奴有姊，先占立、墙阴春早。初试宫黄澹薄，偷分寿阳纤巧。银烛泪深未晓。酒锺悭、贮愁多少。记得短亭归马，暮衙蜂闹。豆蔻钗梁恨袅。
玉漏迟::吴文英::雁边风讯小，飞琼望杳，碧云先晚。露冷阑干，定怯藕丝冰腕。净洗浮空片玉，胜花影、春灯相乱。秦镜满。素娥未肯，分秋一半。每圆处既良宵，甚此夕偏饶，对歌临怨。万里蝉娟，几许雾屏云幔。孤免凄凉照水，晓风起、银河西转。摩泪眼。瑶台梦回人远。
金盏子::吴文英::卜筑西湖，种翠萝犹傍，软红尘裹。来往载清吟，为偏爱吾庐，画船频繁。笑携雨色晴光，入春明朝市。石桥锁，烟霞五百名仙，第一人是。临酒论深意。流光转、莺花任乱委。冷然九秋肺腑，应多梦、岩扃冷云空翠。
金盏子::吴文英::赏月梧园，恨广寒宫树，晓风摇落。莓砌扫珠尘，空肠断、熏炉烬销残萼。殿秋尚有馀花，锁烟窗云幄。新雁又、无端送人江上，短亭初泊。篱角。梦依约。人一笑、惺忪翠袖薄。悠然醉魂唤醒，幽丛畔、凄香雾雨漠漠。
永遇乐::吴文英::春酌沈沈，晚妆的的，仙梦游惯。锦溆维舟，青门倚盖，还被笼莺唤。裴郎归後，崔娘沈恨，漫客请传芳卷。联题在，频经翠袖，胜隔绀纱尘幔。桃根杏叶，胶黏缃缥，几回凭阑人换。峨髻愁云，兰香腻粉，都为多情褪。离巾拭泪，征袍染醉，强作酒朋花伴。留连怕，风姨浪妒，又吹雨断。
永遇乐::吴文英::风拂尘徽，雨侵凉榻，才动秋思。缓酒销更，移灯傍影，净洗芭蕉耳。铜华沧海，愁霾重嶂，燕北雁南天外。算阴晴，浑似几番，渭城故人离会。青楼旧日，高歌取醉，唤出玉人梳洗。红叶流光，苹花两鬓，心事成秋水。白凝虚晓，香吹轻烬，倚窗小瓶疏桂。问深宫，娥正在，妒云第几。
永遇乐::吴文英::阁雪云低，卷沙风急，惊雁失序。户掩寒宵，屏闲冷梦，灯唇似语。堪怜窗景，都闲刺绣，但续旧愁一缕。邻歌散，罗襟印粉，袖湿茜桃红露。西湖旧日，留连清夜，爱酒几将花误。遣袜尘销，题裙墨黯，天远吹笙路。吴台直下，缃梅无限，未放野桥香度。重谋醉，揉香弄影，水清浅处。
玉胡蝶・玉蝴蝶::吴文英::角断竿鸣疏点，倦萤透隙，低弄书光。一寸悲秋，生动万种凄凉。旧衫染、唾凝花碧，别泪想、妆洗蜂黄。楚魂伤。雁汀沙冷，来信微茫。都忘。孤山旧赏，水沈熨露，岸锦宜霜。败叶题诗，御沟应不到流湘。数客路、又随淮月，羡故人、还买吴航。
绛都春::吴文英::香深雾暖。正人在、锦瑟华年深院。旧日汉宫，分得红兰滋吴苑。临池羞落梅花片。弄水月、初匀妆面。紫烟笼处，双鸾共跨，洞箫低按。歌管。红围翠袖，冻云外，似觉东风先转。绣畔昼迟，花底天宽春无限。仙郎骄马琼林宴。
绛都春::吴文英::羁云旅雁。敛倦羽、寄楼墙阴年晚。问字翠尊，刻烛红笺悭曾展。冰滩鸣佩舟如箭。笑乌帻、临风重岸。傍邻垂柳，清霜万缕，送将人远。吴苑。千金未惜，买新赋、共赏文园词翰。流水翠微，明月清风平分半。梅深驿路香不断。
绛都春::吴文英::螺屏暖翠。正雾卷暮色，星河浮霁。路幕递香，街马冲尘东风细。梅槎凌海横鳌背。倩稳载、蓬莱云气。宝阶斜转，冰峨素影，夜清如水。应记。千秋化鹤，旧华表、认得山川犹是。暗解绣囊，争掷金钱游人醉。笙歌晓度晴霞外。
绛都春::吴文英::情黏舞线。怅驻马灞桥，天寒人远。旋翦露痕，移得春娇栽琼苑。流莺常语烟中怨。恨三月、飞花零乱。艳阳归後，红藏翠掩，小坊幽院。谁见。新腔按彻，背灯暗、共倚屏葱茜。绣被梦轻，金屋妆深沈香换。梅花重洗春风面。
绛都春::吴文英::南楼坠燕。又灯晕夜凉，疏帘空卷。叶吹暮喧，花露晨秋光短。当时明月娉婷伴。怅客路、幽扃俱远。雾鬟依约，除非照影，镜空不见。别馆。秋娘乍识，似人处、最在双波凝盼。旧色旧香，闲雨闲云情终浅。丹青谁画真真面。
绛都春::吴文英::春来雁渚。弄艳冶、又入垂杨如许。困舞瘦腰，啼湿宫黄池塘雨。碧沿苍藓云根路。尚追想、凌波微步。小楼重上，凭谁为唱，旧时金缕。凝伫。烟萝翠竹，欠罗袖、为倚天寒日暮。强醉梅边，招得花奴来尊俎。东风须惹春云住。
惜秋华::吴文英::细响残蛩，傍灯前、似说深秋怀抱。怕上翠微，伤心乱烟残照。西湖镜掩尘沙，翳晓影、秦鬟云扰。新鸿，唤凄凉、渐入红萸乌帽。江上故人老。视东篱秀色，依然娟好。晚梦趁、邻杵断，乍将愁到。秋娘泪湿黄昏，又满城、雨轻风小。
惜秋华::吴文英::思渺西风，怅行踪、浪逐南飞高雁。怯上翠微，危楼更堪凭晚。蓬莱对起幽云，澹野色山容愁卷。清浅。瞰沧波、静衔秋痕一线。十载寄吴苑。惯东篱深把，露黄偷翦。移暮影、照越镜，意销香断。秋娥赋得闲情，倚翠尊、小眉初展。
惜秋华::吴文英::露蛛丝，小楼阴堕月，秋惊华鬓。宫漏未央，当时钿钗遗恨。人间梦隔西风，算天上、年华一瞬。相逢，纵相疏、胜却巫阳无准。和处动凉讯。听露井梧桐，楚骚成韵。彩云断、翠羽散，此情难问。银河万古秋声，但望中、婺星清润。
惜秋华::吴文英::数日西风，打秋林枣熟，还催人去。瓜果夜深，斜河拟看星度。葱葱便倒离尊，怅遇合、云销萍聚。留连，有残蝉韵晚，时歌金缕。绿水暂如许。奈南墙冷落，竹烟槐雨。此去杜曲，已近紫霄尺五。扁舟夜宿吴江，正水佩霓裳无数。
惜秋华::吴文英::路远仙城，自王郎去後，芳卿憔悴。锦段镜空，重铺步障新绮。凡花瘦不禁秋，幻腻玉、腴红鲜丽。相携。试新妆乍毕，交扶轻醉。长记断桥外。骤玉骢过处，千娇凝睇。昨梦顿醒，依约旧时眉翠。愁边暮合碧云，倩唱入、六幺声里。
惜黄花慢::吴文英::粉靥金裳。映绣屏认得，旧日萧娘。翠微高处，故人帽底，一年最好，偏是重阳。避春祗怕春不远，望幽径、偷理秋妆。醉乡。寸心似翦，飘荡愁觞。潮腮笑入清霜。斗万花样巧，深染蜂黄。露痕千点，自怜旧色，寒泉半掬，百感幽香。雁声不到东篱畔，满城但、风雨凄凉。
惜黄花慢::吴文英::送客吴皋。正试霜夜冷，枫落长桥。望天不尽，背城渐杳，离亭黯黯，恨水迢迢。翠香零落红衣老，暮愁锁、残柳眉梢。念瘦腰。沈郎旧日，曾系兰桡。仙人凤咽琼箫。怅断魂送远，九辨难招。醉鬟留盼，小窗翦烛，歌云载恨，飞上银霄。素秋不解随船去，败红趁、一叶寒涛。
十二郎・二郎神::吴文英::素天际水，浪拍碎、冻云不凝。记晓叶题霜，秋灯吟雨，曾系长桥过艇。又是宾鸿重来後，猛赋得、归期才定。嗟绣鸭解言，香鲈堪钓，尚庐人境。幽兴。争如共载，越娥妆镜。念倦客依前，貂裘茸帽，重向淞江照影。
醉蓬莱::吴文英::望碧天书断，宝枕香留，泪痕盈袖。谁识秋娘，比行云纤瘦。象尺熏炉，翠针金缕，记倚床同绣。月琼梳，冰销粉汗，南花熏透。尽是当时，少年清梦，臂约痕深，帕绡红皱。凭鹊传音，恨语多轻漏。
烛影摇红::吴文英::西子西湖，赋情合载鸱夷棹。断桥直去是孤山，应为梅花到。几度吟昏醉晓。背东风、偷闲斗草。乱鸦啼後，解佩归来，春怀多少。千里蝉娟，茂园今夜同清照。樱脂茸唾听吟诗，争似还家好。昵昵西窗语笑。凤云深、琼箫缥缈。顾春如旧，柳带同心，花枝压帽。
烛影摇红::吴文英::新月侵阶，彩云林外笙箫透。银台双引绕花行，红坠香沾袖。不管签声转漏。更明朝、棋消永昼。静中闲看，倦羽飞还，游云出岫。随处春光，翠阴那只西湖柳。去年溪上牡丹时，还试长安酒。都把愁怀抖擞。笑流莺、啼春漫漫瘦。晓风恶尽，妒雪寒销，青梅如豆。
烛影摇红::吴文英::飞尽西园，晚秋却胜春天气。霜花开尽锦屏空，红叶新装缀。时放清杯泛水。暗凄凉、东风旧事。夜吟不绝，松影阑干，月笼寒翠。莫唱阳关，但凭彩袖歌千岁。秋星入梦隔明朝，十载吴宫会。一棹回潮度苇。正西窗、灯花报喜。柳蛮樱素，试酒争怜，不教不醉。
感皇恩::臧馀庆::消息近春来，东风还又。先借椒盘劝金斗。坐间和气，压尽一番梅柳。掖庭频寓直，君恩厚。天两宫，南山齐寿。况有仙丹在公手。论功医国，合在药王之右。不妨千岁饮，长生酒。
感皇恩::臧馀庆::南岳有真仙，人间祥瑞。酒量诗豪世无比。晚年林下，做个清闲活计。诮如千岁鹤，巢云际。此日大家，广排筵会。酒劝千锺莫辞醉。昔时彭祖，寿年八百馀岁。十分才一分，那里暨。
感皇恩::臧馀庆::交广出沉香，路遥难致。何况卑人更不易。寿星香帕，我又几曾识置。有般祝寿底，忒戏。剪下一张，池州表纸。拈得轻圆更滑腻。五双纸拈，管打十个喷嚏。□□□□儿，一百岁。
鹧鸪天::胡于::去日清霜菊满丛。归来高柳絮缠空。长驱万里山收瘴，径度层波海不风。阴德遍，岭西东。天教慈母寿无穷。遥知今夕称觞处，衣彩还将衣绣同。
鹧鸪天::胡于::阿母蟠桃下记春。长沙星里寿星明。金花罗纸新裁诏，具叶傍行别绶经。同龙子，祝龟龄。天教二老鬓长青。明年今日称觞处，更有孙枝满谢庭。
鹧鸪天::胡于::楚楚吾家千里驹。老人心事正开渠。风流不减庭前玉，爱惜真如掌上珠。纡绿绶，荐方壶。老人沉醉弟兄扶。问将何物为儿寿，付与家传万卷书。
鹧鸪天::胡于::袅袅薰风响环。广寒仙子跨清鸾。谁教瑞世仪周间，自赋多才继小山。铃阁静，画堂闲。衮衣象服镇团栾。年年此日称觞处，留待菖蒲驻玉颜。
鹧鸪天::申国章::十载分符衣绣衣。裳阴处处浙东西。政成已可书银笔，词鹿仍堪付雪儿。春未半，日方迟。御沟金袅柳如丝。凤池留得梅花住，欲与先生荐寿卮。
鹧鸪天::陈日章::内乐清虚息万缘。逍遥真是地行仙。徙他玉带金鱼贵，听我纶巾羽扇便。倾九酝，祝长年。休辞潋滟十分舡。来年此日称觞处，定有重孙戏膝前。
鹧鸪天::李景良::清晓祥云绕碧天。老人星忽下南躔。庭兰共酌长生酒，持上华堂彩侍前。开绮席，舞朱颜。轻红莲叶荐金盘。沉香小院浑先暑，更有杯传数百年。
鹧鸪天::张思济::衣润红绡梅欲黄。几年欢意属华堂。红颜阿母逢占虺，班鬓儿童尽举觞。麟作脯，玉为浆。从今三万六千场。桑麻休说桑田变，自是经门日月长。
减字木兰花::李夫人::幕天席地。瑞脑香浓笙歌沸。白衣轻。发霜髯照座明。轻簪小珥。却是人间真富贵。好着丹青。画与人间作寿星。
蝶恋花::李夫人::急鼓疏钟声报晓，楼上今朝，卷起重帘早。环珊珊香袅袅。尘埃不到如蓬岛。何用珠玑相映照。韵胜形清，自有天然好。莫向尊前辞醉倒。松枝鹤骨偏宜老。
瑞鹧鸪::李夫人::新晴庭院暑风轻。瑞气朝来特地清。霞帔羽衣筠竹杖，萱堂真有寿星明。
望海潮::张藻::露零金井，尘清玉宇，双呈瑞新秋。佳气郁葱，祥烟缭绕，玉门初诞风流。宾客竞回眸。庆虎头食肉，燕颔封侯。骨相非凡，便宜谈笑上瀛洲。青衫莫欢淹留。有儿孙兰玉，不负箕裘。莲幕向来，花城今日，不妨小试良筹。名姓在金瓯。看佩珂鸣玉，促侍宸旒。直待功成名遂，归作赤松游。
虞美人::胡文卿::枢庭喜庆生辰到。仙伯离蓬岛。鲁台云物正呈祥。线绣工夫从此、日添长。满斟绿醑深深劝。岁岁长相见。蟠桃结子几番红。笑赏清歌声调、叶黄锺。
虞美人::胡文卿::香烟绕遍兰堂宴。香鸭珠帘卷。香风转後送韶音。香酝佳筵今日、庆佳辰。香山烧尽禽飞放。香袖佳人唱。香醪满满十分斟。香信传时延寿、保千春。
虞美人::胡文卿::寿香烟篆金炉细。寿酒邀宾至。寿筵两畔列红妆。寿曲仙音一品、舞霓裳。寿星高挂生祥瑞。寿祝长生意。寿杯满劝庆遐龄。寿比南山松柏、永长春。
虞美人::胡文卿::香云佳气交盘结。又庆生申节，满堂簪绂奉霞觞。瑞应台躔南极、见光芒。心田积累阴功足。来受人天福。从今几度见河清。笑傲壶中日月、镇长春。
虞美人::胡文卿::昨霄南极星光现。今日开华宴。朱颜翠鬓占春多。且向博山香袅、卷金荷。龟游鹤舞千年寿。更酌千锺酒。满庭佳客捧殷勤。此日蒲菊新绿、瓮头春。
阮郎归::胡文卿::良辰佳景列华筵。笙歌奏管弦。位居荣显子孙贤。功名事双全。庆祝寿，拜尊前。重重福禄坚。愿如彭祖寿齐年。金杯劝寿仙。
阮郎归::胡文卿::谢娘诗礼有家风。吹窗清昼同。笑言偕老与梁鸿。闺门喜气融。来月殿，下珠宫。人间春意浓。一尊仙酝祝芳丛。蟠桃千岁红。
阮郎归::胡文卿::薰风吹尽不多云。晓天如水清。哦松庭院忽闻笙。帘疏香篆明。兰玉盛，凤和鸣。家声留汉庭。狨鞍长傍九重城。年年双鬓青。
蝶恋花::杨道居::气禀五行天与秀。瑞见枢延，况是黄锺奏。日影量来添午昼。柳梅消息年时侯。红粉吹香帘幕透。深院笙歌，劝饮金锺酒。乐事赏心千岁有。黑头人做三公有。
苏幕遮::史佐尧::柳垂金，梅褪玉。昴宿呈祥，符应生公族。盖世功名夸九牧。黼衮褒扬，庆阀辉南北。赐宫醪，分笃。天与长生，谩把仙椿祝。好继平阳腾茂躅。富贵千秋，饮听瑶池曲。
满庭芳::徐去非::凤历书元，龟图画泰，瑞两两初开。舞风仙子，飞雪拥春来。平荡人间险秽，端为你没点尘埃。清明世，冰辉太洁，鸥鹭莫惊猜。儿孙，同劝寿，桃添西阆，兰绕南陔。看琼玉妆成，万瓦楼台。飘洒风流酥满盏，浑疑醉，月影蓬莱。从今去，诗高未老，点化尽多才。
锦被堆::徐去非::一种两容仪，红共白、交映南枝。紫霞仙指冰翁语，花如醉玉，香同臭雪，别样风姿。相守岁寒期。
卷珠帘・蝶恋花::徐去非::祥景飞光衮绣。流庆台，自是神仙胄。谁遣阳和放春透。化工重入丹青手。云筝锦瑟争为寿。
点绛唇::舒大成::祝寿筵开，华堂深映花如绣。瑞烟喷兽。帘幕香风透。一点台星，化作人间秀。韶音奏。两行红袖。争劝长生酒。
临江仙::贾少卿::月寺星轺尘梦断，如今平地仙人。烟霞卷起旧精神。焚香金鸾，书奏玉麒麟。闻道枫宸求侍从，看庆命重新。且将风月剩身。樽中长有酒，花下不辜春。
江城子::陆汉广::绿莺庭院燕莺啼。绣帘垂。瑞烟霏。一片笙箫，声过彩云低。疑是蕊宫仙子降，翻玉袖，舞瑶姬。冰姿玉质自清奇。看孙枝。列班衣。
临江仙::王阜民::家法从来师静治，赵张高掩前踪。清才八斗继宗风。年年正月尾，桃李满城中。已把长江成九酝，请将太白浮公。更移春槛向房栊。有花虽解语，莫负锦薰笼。
感皇恩::霍安人::十月小春天，梅飘香细。九叶尧已呈瑞。寿阳仙子，暂降羽衣环。林间风味，别人难比。齐眉共庆，劝声鼎沸。有子知书继家世。兼金五福，行被君恩宠贲。愿祈龟鹤算，千千岁。
醉蓬莱::霍安人::正朱明时侯，院宇清和，庆逢佳节。梦应熊罴，尧翻三叶，罗绮如云，寿杯争劝，竞起歌新阕。瑞气氤氲，祥云缭绕，玉炉频。溪室封功，几多勋业，首冠今朝，一时英杰。得配侯门，岂不惭疏拙。彩凤和鸣，早膺荣擢。
满庭芳::霍安人::桐叶霜乾，芦花风软，晓来一色新秋。碧光无际，良夜月明楼。瑞应长庚入梦，锺奇秀、特产贤侯。堪夸处，雄姿英发，连箭射双雕。回头。思往事，皂囊三进，豪气冲牛。记前回凤诏，空下南洲。冷笑浮云坠甑，鲈鱼美、归老扁舟。祝君寿，青山不尽，绿水自悠悠。
瑞鹤仙::希叟::燕堂秋未老。正木犀香散，芙蓉红小。门阑瑞烟绕。望银河月暗，寿星偏照。碧霞道要。有真人、亲传最妙。况桃源旧约，重寻鬓发，胜如年少。缥缈。六铢衣降，九转丹成，五云齐到。十洲三岛。神仙路，终须到。对芝兰玉树，宝杯交劝，何惜玉山醉倒。看乘鸾跨鹤，归来洞天未晓。
水调歌头::沈元实::金关五云里，玉座太微间。凌虚新就燕间，宣唤侍臣班。丹坐移前席，禁漏声传高阁，喜气满龙颜。天语眷畴昔，政路稳跻攀。酒如渑，香袅穗，寿南山。橙黄桔绿，樽前辉映菊花团。清晓凉风凝露，晴昼秋光满院，岁岁奉君。待看云台画，荣观侈人寰。
满江红::游子蒙::春玉苍山，屏星暖、佳辰难得。看柳眼梅金，全似海沂春色。和气欢声俄尔许，祥烟瑞霭今何夕。是风流、儒雅黑头公，悬弧日。福不尽，贵无敌。愿岁岁，见华席。捧霞觞称寿，寿如南极。见说蟠桃花正发，柔风暖日瑶池碧。待他年、结子欲成时，留君摘。
满江红::游子蒙::雪坞霜林，一夜报、春归消息。看是处、春回柳眼，粉匀梅额。和气已欣回北陆，寿星更喜明南极。问四井、节物奉谁欢，辽东客。熊梦旦，非常日。珠履闹，金钗密。指双溪千顷，共斟琼液。不用殷勤千岁祝，姓名已上神仙籍。但时从、王母借蟠桃，躬亲摘。
清平乐::贾逋::薰梅染柳。借得东君手。柳色梅香到樽前，摅写才华八斗。当年占梦佳辰。今年乐事尤新。日侍玉皇香案，钧天日月常春。
蝶恋花::吴文若::玉宇生凉秋恰半。月到今霄，分外清光满。兔魄呈祥冰烂。广寒仙子生华旦。聪慧风流天与擅，淑质冰婆，本是飞琼伴。□领彩衣椿祝劝。蟠桃待熟瑶池宴。
满庭芳::去非::龙角辉春，蛾春惊晓，梦阑金翠屏开。异芬薰室，风送蕊仙来。玉女擎香沐浴，人间世、洗彻凡埃。梅开後，留花酝染，清味俗难猜。东君，尤雅爱，传香芳畹，香发庭陔。宁馨满尊前，喜奏瑶台。便好纽为佩王，瀛洲路、同赏蓬莱。蟠桃宴，从今曼倩，三骋奇材。
南乡子::潘熊飞::十日後重阳。甘菊阶前满意黄。生日无钱留贺客，何妨。尚有儿曹理寿觞。双鬓已沧浪。休问金门与玉堂。二仲相期三径在，徜徉。何用功成似子房。
水调歌头::黄庭佐::露着桂枝晓，霜护菊篱秋。无尘玉宇南极，一点瑞光浮。崧岳精英瑞世，河洛图书寓直，琳馆奉宸游。独袖功名手，谁与复神州。带垂金，头尚黑，紫绮裘。年年今日，灵寿扶出富民侯。应为娉婷一笑，烂醉葡萄新熟，明月满西楼。西北雨峰峙，端与寿山侔。
失调名::赵□::
失调名::吴氏3::
南乡子::吴氏3::楼台里，春风淡荡。
南乡子::吴氏3::乍卷珠帘新燕入。
多丽::吴氏3::几声天外归鸿。
渔家傲::吴氏3::一声初报晓。
采桑子::张良臣::佳人满劝金蕉叶，夜玉春温。别後黄昏。燕子楼高月一痕。年年依旧梨花雨，粉泪空存。流水孤村。不著寒鸦也断魂。
水调歌头::舒邦佐::问讯金华伯，自是地行仙。只为朱轮画戟，句引到湘川。用个狎鸥心地，做就烹鲜时政，民化我何言。但贵衡阳纸，纸落尽云烟。对湖天，梅索笑，月还圆。旧时岳生申甫，重到是前缘。快洗瑶觥一醉，唤个鹤仙起舞，骑取上花砖。春秋更多少，庄木八千年。
杏花天::张孝忠::爱寻水竹添情况。任云卧、溪边石上。衔杯乐圣成游荡。不为弓弯舞样。北湖迥、风飘彩舫。□笑击、冯夷薄相。
杏花天::张孝忠::看花随柳湖边去。似邂逅、水晶宫住。刘郎笔落惊风雨。酒社诗盟心许。玉关外、不辞马武。便好展、云霄稳步。
破阵子::张孝忠::占气中涵清淑，徵诗古富篇章。杖屦闲随鱼□乐，怀抱清如湖水凉。何殊吴越乡。风柳春容袅袅，水花月影汪汪。
玉楼春::张孝忠::绿波春早青烟暮。翠幕船如天上去。深杯浊酒醉贤人，隔岸幽花怜静女。浮云散乱流萍聚。
鹧鸪天::张孝忠::豆蔻梢头春意浓。薄罗衫子柳腰风。人间乍识瑶池似，天上浑疑月殿空。眉黛小，髻云松。背人欲整又还慵。多应没个藏娇处，满镜桃花带雨红。
菩萨蛮::张孝忠::娇红隐映花稍雾。金莲容与歌声度。得句写香笺。江山此意传。醉当春好处。不道因风絮。去并锦闱眠。青绫被底仙。
西江月::张孝忠::堂上簪缨交错，花间帘幕高张。与君一咏一飞觞。莫笑诗狂饮畅。满路光风转蕙，吟边宫柳斜行。新词妙绝动宫墙。紫诰黄麻天上。
霜天晓角::张孝忠::楚山浮碧。江汉无终极。鄂渚几行云树，天何意、限南北。使君觞醉客。
点绛唇::方有开::七里滩边，江光漠漠山如戟。渔舟一叶。径入寒烟碧。笑我尘劳，羞对双台石。身如织。年年行役。鱼鸟浑相识。
满江红::方有开::跳出红尘，都不顾、是非荣辱。垂钓处、月明风细，水清山绿。七里滩头帆落尽，长山泷口潮回速。问有谁、特为上钩来，刘文叔。貂蝉贵，无人续。金带重，难拘束。这白麻黄纸，岂曾经目。昨夜客星侵帝座，且容伸脚加君腹。问高风、今古有谁同，先生独。
贺新郎::许及之::旧俗传荆楚。正江城、梅炎藻夏，做成重午。门艾钗符关何事，付与痴儿呆女。耳不听、湖边鼍鼓。独炷炉香熏衣润，对潇潇、翠竹都忘暑。时展卷，诵骚语。新愁不障西山雨。问楼头、登临倦客，有谁怀古。回首独醒人何在，空把清尊酹与。漾不到、潇湘江渚。我又相将湖南去，已安排、吊屈嘲渔父。君有语，但分付。
水调歌头::傅大询::草草三间屋，爱竹旋添栽。碧沙窗户，眼前都是翠云堆。一月山翁高卧，踏雪水村清冷，木落远山开。唯有平安竹，留得伴寒梅。唤家童，开门看，有谁来。客来一笑，清话煮茗更传杯。有酒只愁无客，有客又愁无酒，酒熟且徘徊。明日人间事，天自有安排。
锦堂春・锦堂春慢::傅大询::梅要疏开，雪教迟下，怕他寒入江天。有月桥仙客，相伴婵娟。巷陌升平气象，一时都在鸣弦。望东家锦里，雁到云边。书到云边。尊前翠眉环唱，道新腔字稳，花折声圆。
柳梢青::傅大询::春到江南，今年寒少，早有疏梅。相伴双松，吟哦风月，着意花开。天香甚处安排。便何似、调羹去来。劲节仙姿，玉堂难老，身在蓬莱。
念奴娇::傅大询::江梅破腊，把一枝来报，□春消息。锦帐银瓶龙麝暖，画烛光摇金碧。雨径桃花，一溪流水，路入神仙宅。云裳羽佩，洞天相会今夕。堂下乐问灵鼍，玉人清唱，舞袖低回雪。富贵风流须道是，天上人间难得。玉镜台边，琼浆盏畔，共说春心切。百年偕老，凤凰楼上风月。
行香子::傅大询::玉佩簪缨。罗袜生尘。问何时、来到湘滨。尧五叶，二月阳春。一霎时风，一霎时雨，一霎时晴。有子鸣琴。有路登瀛。戏斑衣、温酒重斟。
贺新郎::刘德秀::雨沐秋荣薄。莹湖光、琉璃千顷，浪平如削。步绕湖边佳绝处，时涌琼楼珠阁。记一一、经行皆昨。十万人家空翠里，借娥、玉鉴相依约。卷雾箔，飞烟幕。天机云锦才收却。放芙蓉、岸花十里，翠红成幄。向晚买舟撑月去，笑引银汉共酌。醉欲起、骑鲸碧落。试唤坡仙哦妙句，问淡妆、此夕如何著。只云月，是梳掠。
水调歌头::吴镒::澄彻北湖水，圆镜莹青铜。客槎星汉天上，隐隐暗朝通。六月浮云落日，十顷增冰积雪，胜绝与谁同。罗袜步新月，翠袖倚凉风。子韩子，叫虞帝，傲祝融。御风凌雾来去，邂逅此从容。欲问骑何处，试举叉鱼故事，惊起碧潭龙。乞我飞霞佩，从子广寒宫。
水调歌头::吴镒::三楚上游地，五岭翠眉横。杜诗韩笔难尽，身到眼增明。最好流泉百道，НН绕城萦市，唯见洛阳城。化鹤三千岁，橘井尚凄清。阆风客，紫贝阙，白玉京。不堪天上官府，时此驻霓旌。岁晚朔云边雪，压尽蛮烟瘴雨，过雁落寒汀。况有如泉酒，细与故人倾。
水调歌头::林淳::潇洒东湖上，夜雨洗清秋。朝来尘霁，凝望千里兴悠悠。山色揉蓝深染，波影青铜新铸，□冷翠光浮。蓑笠真吾事，聊整钓鱼钩。坐中客，凌王谢，更风流。一觞一咏，豪俊谈笑气吞牛。花月连环长好，到处名园池□，遇景且遨游。试问陶元亮，底事赋归休。
鹧鸪天::林淳::天近袄知雨露浓。湖山无日不春风。闲花野草皆掀舞，曾在君王顾盼中。时易得，会难逢。朝为逆旅暮三公。蛟龙得雨飞无便，鸡犬腾云夙有功。
柳梢青::林淳::富贵园林。清虚清馆，随意登临。物外风光，云明花媚，鸟语烟深。徐徐缓辔微吟。迤逦度、松间柳阴。览遍幽奇，小舟归晚，月映波心。
浣溪沙::林淳::却忆西湖烂漫游。水涵山影翠光浮。轻舟短棹不惊鸥。带露精神花妩媚，依风情态柳温柔。莺歌燕语巧相留。
阮郎归::王炎2::落花时节近清明。南园芳草青。东风料峭雨难晴。那堪中宿酲。回首处，自销凝。谁知人瘦生。倚阑无语不禁情。杜鹃啼数声。
青玉案::王炎2::深红数点吹花絮。又燕子、飞来语。远水平芜春欲暮。年年长是，清明时候，故遣人憔悴。竹鸡啼罢山村雨。正寥落、无情绪。
浪淘沙令::王炎2::流水绕孤村。杨柳当门。昔年此地往来频。认得绿杨携手处，笑语如存。往事不堪论。强对清尊。梅花香里月黄昏。白首重来谁是伴，独自销魂。
木兰花慢::王炎2::缃桃花树下，记罗袜、昔经行。至今日重来，人惟独自，花亦凋零。青鸟杳无信息，遍人间、何处觅云。红锦织残旧字，玉箫吹断馀声。销凝。衣故几时更。又谁复卿卿。念镜里琴中，离鸾有恨，别鹄无情。
清平乐::王炎2::呢喃燕语。共诉春归去。春去从他留不住。落尽枝头红雨。老翁袖手优游。闲愁不到眉头。过了麦黄椹紫，归期只在新秋。
清平乐::王炎2::儿曹耳语。借问何处去。家在翠微深处住。生计一犁春雨。客中且恁浮游。莫将事挂心头。纵使人生满百，算来更几春秋。
浪淘沙::王炎2::月色十分圆。风露娟娟。木犀香里凭阑干。河汉横斜天似水，玉鉴光寒。草草具杯盘。相对苍颜。素娥莫惜少留连。秋气平分蟾兔满，动是经年。
卜算子::王炎2::渡口唤扁舟，雨後青绡皱。轻暖相重护病躯，料峭还寒透。老大自伤春，非为花枝瘦。那得心情似少年，双燕归时候。
卜算子::王炎2::散策问芳菲，春半花犹未。蓓蕾枝头怯苦寒，恰似人憔悴。人莫恨花迟，天自催寒去。雨意才收日气浓，玉靥红如醉。
江城子::王炎2::清波渺渺日晖晖。柳依依。草离离。老大逢春，情绪有谁知。帘箔四垂庭院静，人独处，燕双飞。怯寒未敢试春衣。踏青时。懒追随。
虞美人::王炎2::镜中失画双青鬓。懒更占花信。小梅半谢雨垂垂。未许轻红破蕾、缀桃枝。社前归燕穿帘语。似说人憔悴。自缘老去少欢。不是春寒料峭、怯东风。
南乡子::王炎2::云淡日明。久雨潺潺乍得晴。社近东皋农务急，催耕。又见菖蒲出水清。池面纹平。掠水迎风燕羽轻。试出访寻春色看，相迎。巧笑花枝似有情。
忆秦娥::王炎2::胭脂点。海棠落尽青春晚。青春晚。少年游乐，而今慵懒。春光不可无人管。花边酌酒随深浅。随深浅。牡丹红透，荼シ香远。
临江仙::王炎2::欲近上元人意好，月如人意团圆。暖风催趣养花天。三山来鹤驾，万户识凫仙。手种河阳桃李树，暂时来看春妍。彩衣一笑棹觥船。明年当此日，人到凤池边。
好事近::王炎2::时节近元宵，天意人情都好。烟柳露桃枝上，觉今年春早。遏云一曲凤将雏，疑是在蓬岛。玉笋扶杯潋滟，愿黑头难老。
水调歌头::王炎2::爱日护轻暖，酝造小春时。桃溪云敛，一点郎星吐青辉。炼玉颜容难老，点漆精神如旧，不用摘霜髭。厌薄蓬莱景，戏踏两凫飞。潘花底，陶柳外，细民肥。万家喜色，融瑞气拥牙绯。凭仗春葱洗玉，领略朱樱度曲，引满又何辞。只待琴歌毕，安步上丹墀。
念奴娇::王炎2::晓来雨过，正海棠枝上，胭脂如滴。桃杏不敢来比似，信是倾城倾国。藏韵收香，谁能描貌，阁尽诗人笔。从教睡去，为留银烛终夕。不待过了清明，绿阴结子，无处寻春色。簌簌轻红飞一片，便觉临风凄恻。莫道无情，嫣然一笑，也似曾相识。惜花无主，自怜身是行客。
浪淘沙令::王炎2::秋色满东篱。露滴风吹。凭谁折取泛芳卮。长是年年重九日，苦恨开迟。因记得当时。共拈纤枝。而今寂寞凤孤飞。不似旧来心绪好，惟有花知。
采桑子::王炎2::一番飞次春风巧，细看工夫。点缀红酥。此际多应别处无。玉人不与花为主，辜负芳菲。香透帘帏。谁向钗头插一枝。
好事近::王炎2::玉颊映红绡，才报东风消息。虽则清如许，有生香真色。相看动是隔年期，忍不饮涓滴。莫待轻飞一片，却说花堪惜。
临江仙::王炎2::雪片幻成肌骨，月华借与精神。一声羌笛怨黄昏。吹香飘缟袂，脱迹委红裙。枝上青青结子，子中白白藏仁。那时别是一家春。劈泥尝煮酒，拂席卧清阴。
卜算子::王炎2::腻玉染深红，艳丽难常好。已是人间祓禊时，花亦随春老。唤起曲生来，醉赏惟宜早。此去阴晴十日间，点点粘芳草。
木兰花慢::王炎2::博山香雾冷，新雨过、怯单衣。正飞絮，平芜杳杳，家在天涯。春难住、人易老，又等闲过了踏青时。枝上红稀绿暗，杜鹃刚向人啼。依依。谩叹歌生弹铗，尘满弦徽。想北山猿鹤，南溪鸥鹭，怪我归迟。
小重山::王炎2::日脚才添一线长。葭灰吹玉管，转新阳。老来添得鬓边霜。年华换，归思满沧浪。唤客对凝香。公庭凫骛散，缓行觞。
阮郎归::王炎2::几回幽梦绕家山。怯闻梅弄残。潇潇黄落客毡寒。不禁衣带宽。身外事，意阑珊。人间行路难。寻思百计不如闲。休贪朱两。
临江仙::王炎2::试问休官林下去，何人得似高年。壶中不记岁时迁。吹箫新有伴，餐玉共求仙。有客尊前曾得见，月眉云鬓娟娟。断肠刺史独无眠。谁能闻一曲，偷向笛中传。
临江仙::王炎2::思忆故园花又发，等闲过了流年。休论升擢与平迁。拂衣归去好，无事即神仙。况是老人头雪白，羞看红粉婵娟。鸾孤凤只且随缘。莫将桃叶曲，留与世人传。
水调歌头::王炎2::新涨鸭头绿，春满白苹洲。小停画，莫便折柳话离愁。飘渺觚棱在望，不用东风借便，一瞬到皇州。别酒十分酌，何惜覆瑶舟。从此去，上华顶，入清流。人门如许，自合唾手复公侯。老我而今衰谢，梦绕故园松菊，底事更迟留。早晚挂冠去，江上狎浮鸥。
南柯子・南歌子::王炎2::天末家何许，津头客未归。柳梢绿暗早莺啼。蝴蝶不知春去、绕园飞。选胜多游冶，当垆有丽姝。
好事近::王炎2::闲日似年长，又在他乡春暮。柳外一声，怨落花飞絮。苎罗只似旧时村，佳人在何处。试问鸱夷因甚，载轻颦同去。
朝中措::王炎2::杜鹃声断日。过雨湿残红。老色菱花影里，客愁蕉叶香中。
南柯子・南歌子::王炎2::对镜鸾休舞，求凰凤自飞。珠钿翠珥密封题。中有鸾笺细字、没人知。环佩灯前结，辎月下归。
朝中措::王炎2::蔷薇露染玉肌肤。欲试缕金衣。一种出尘态度，偏宜月伴风随。
西江月::王炎2::蔌蔌落红都尽，依然见此清姝。水沈为骨玉为肤。留得春光少住。鸳帐巧藏翠幔，燕钗斜纤枝。休将往事更寻思。且为浓香一醉。
柳梢青::王炎2::葭管风微。莱衣香软，歌凤将雏。笑酌流霞，问人何处，别有瑶池。相将月佩霞裾。领凫舄、归朝玉墀。管取长年，进封大国，稳住清都。
踏莎行::王炎2::木落天寒，年华又暮。老来多病须调护。诗编酒总无缘，闲中赢得瞢腾睡。尘暗犀梳，香消翠被。悄无音信来青羽。新愁正上自眉峰，黄昏庭院潇潇雨。
清平乐::王炎2::一杯椒醑。惜饮难成醉。爆竹声中人未睡。共道今宵守岁。不如且就衾。谁能细数更筹。三百六旬过了，明朝却是年头。
南柯子・南歌子::王炎2::山冥云阴重，天寒雨意浓。数枝幽艳湿啼红。莫为惜花惆怅、对东风。蓑笠朝朝出，沟塍处处通。
夜行船::王炎2::淡饭粗衣随分过。新成就、庵寮一个。静处藏身，十分自在，只恁麽、有何不可。过眼空花都看破。
临江仙::王炎2::一声春事了，不知苦劝谁归。花梢香露染蔷薇。小梅酸著齿，酒正堪携。鸭绿一篙新雨过，远山半出修眉。仙翁理棹欲来时。绕檐乌鹊喜，报与主人知。
蓦山溪::王炎2::莺啼花谢，断送春归去。雨後听鹃声，恰似诉、留春不住。韶光易迈，暗被老相催，无个事，没些愁，方是安身处。载松种菊，相对为宾主。终日掩柴扉，但只有、清风时度。不把酒，又不喜观书，饥时饭，饱时茶，困即睡。
忆秦娥::王炎2::头如雪。尘缘滚滚无休歇。无休歇。买田筑屋，是何时节。从今事事都休说。巢安寮里藏疏拙。藏疏拙。许谁为伴，溪山风月。
满江红::王炎2::宦海浮沉，名与字、不能彰彻。青云上、诸公衮衮，难登狭劣。结绶弹冠成底事，解颐折角皆虚说。待黄粱、梦觉始归来，非明哲。易消释，空中雪。多亏缺，天边月。算人生必有，衰羸时节。恁是一阳来复後，梅花柳眼先春发。料明年、又老似今年，当休歇。
玉楼春::王炎2::往年糊口谋升斗。朱墨尘埃粘两袖。黄粱梦断始归来，依旧琴书当左右。而今藏取持螯手。
玉楼春::王炎2::大都四绪阴晴半。天上油云舒又卷。若还心也似云闲，老色何由来上面。生平辛苦今潇散。
如梦令::杨冠卿::满院落花春寂。风絮一帘斜日。翠钿晓寒轻，独倚千秋无力。无力。无力。蹙破远山愁碧。
生查子::杨冠卿::娇莺恰恰啼，过水翻回去。欲共诉芳心，故绕池边树。人去绮窗闲，弦断秦筝柱。百啭听新声，总是伤心处。
生查子::杨冠卿::消瘦不胜寒，独立江南路。罗袜暗生尘，不见凌波步。兰佩解鸣，往事凭谁诉。一纸彩云笺，好寄青鸾去。
生查子::杨冠卿::潇湘日暮时，倚棹蒹葭浦。不见独醒人，愁对湘妃语。璧月送归云，一叶莲舟举。宝瑟奏清商，波底鱼龙舞。
浣溪沙::杨冠卿::洞口春深长薜萝。幽栖地僻少经过。一溪新绿涨晴波。惊梦觉来啼鸟近，惜春归去落花多。东风独倚奈愁何。
浣溪沙::杨冠卿::银叶香销暑簟清。枕鸳醉倚玉钗横。起来红日半窗明。多病情怀无可奈，惜花天气恼馀酲。瑶琴谁弄晓莺声。
霜天晓角::杨冠卿::渔舟簇簇。西塞山前宿。流水落红香远，春江涨、葡萄绿。蕲竹。奏新曲。
卜算子::杨冠卿::苍生喘未苏，贾笔论孤愤。文采风流今尚存，毫发无遗恨。凄恻近长沙，地僻秋将尽。长使英雄泪满襟，天意高难问。
垂丝钓::杨冠卿::翠帘昼卷。庭花日影初转。酒力未醒，眉黛还敛。停歌扇。背画阑倚遍。情无限。怅韶华又晚。锦鞯去後，愁宽珠袖金钏。碧云信远。难托西楼雁。空写银筝怨。
菩萨蛮::杨冠卿::飞云障碧江天暮。杏花帘幕黄昏雨。翠袖怯春寒。有人愁倚阑。天涯芳草路。目送征鸿去。人远玉关长。尺书难寄将。
菩萨蛮::杨冠卿::春山愁对修眉绿。春衫谁为裁冰。日暮倚阑干。不禁烟雾寒。湖边归去路。犹记传觞处。往事等空花。客心惊岁华。
菩萨蛮::杨冠卿::冰肌玉衬香绡薄。无言独倚阑干角。相见又还休。可堪归去愁。碧波溪上路。几阵黄昏雨。归去断人肠。纱厨枕簟凉。
菩萨蛮::杨冠卿::玉妃夜宴瑶池冷。翩然飞下霓旌影。天阔水云长。风飘舞袖香。姑山人似旧。清压红梅瘦。同凭玉阑干。光摇银海寒。
好事近::杨冠卿::晚起倦梳妆，斜压翠鬟云鬓。手拈花枝辄笑，问青鸾音信。绣帘慵卷玉钩垂，风篁奏馀韵。灯火黄昏院落，报雕鞍人近。
好事近::杨冠卿::细雨落檐花，帘卷金泥红湿。楼外远山横翠，染修眉愁碧。旧游春梦了无痕，香尘暗瑶瑟。凭仗青鸾飞去，问新来消息。
谒金门::杨冠卿::伤漂泊。负了花前期约。寒食清明都过却。愁怀无处著。晴日柳阴池阁。风絮斜穿帘幕。帘外秋千闲彩索。断肠人寂寞。
忆秦娥::杨冠卿::东风恶。雪花乱舞穿帘幕。穿帘幕。寒侵绿绮，音断弦索。宫梅已破香红萼。梅妆想称伊梳掠。伊梳掠。十分全似，旧时京洛。
忆秦娥::杨冠卿::云垂幕。江天雪似杨花落。杨花落。翠衾不暖，晓寒偏觉。起来独倚西楼角。客怀无耐伤离索。伤离索。蛮笺欲寄，塞鸿难托。
清平乐::杨冠卿::翠团嘉树。杜宇呼春去。帘卷金泥凝望处。几点红薇香雨。等闲过了花时。殷勤来问酴。恰有一枝春在，画楼红日林西。
柳梢青::杨冠卿::红药翻阶。天香国艳，辉映楼台。解语浑如，三千粉黛，十二金钗。青鞋踏破苍苔。趁舞蝶、游蜂去来。宿粉偷香，也应难似，年少情怀。
柳梢青::杨冠卿::金蕊飘残。江城秋晚，月冷霜寒。一种幽芳，雕冰镂玉，舞凤翔鸾。悠然静对南山。笑琼沼、鸳飞翠澜。小玉惊呼，太真娇困，俯槛慵看。
柳梢青::杨冠卿::归梦迢迢。分明曾见，舞遍云韶。解道相思，愁宽金钏，瘦损宫腰。觉来情绪无聊。正戍角、声翻丽谯。楚塞山长，巫阳人远，斗帐香消。
西江月::杨冠卿::妙墨龙蛇飞动，新词雪月交光。论文齿颊带冰霜。凤阁从来宫样。寿菊丛开三径，清姿高压群芳。折花聊尔问行藏。会见横飞直上。
西江月::杨冠卿::罗袜浪传仙子，宫梅休写华光。人言寿客饱经霜。不趁凡花入样。万玉森罗素节，一枝剩有馀芳。孤高肯使蝶蜂藏。特立甘泉顶上。
西江月::杨冠卿::昨梦钧天帝所，曾陪奏赋明光。玉除金蕊映秋霜。尽道宫花别样。娇额涂黄牢就，金莲衬步齐芳。舞鸾仪凤巧难藏。羞杀繁红陌上。
东坡引::杨冠卿::绿波芳草路。别离记南浦。香云翦赠青丝缕。钗分金半股。钗分金半股。阳关一曲声凄楚。惹起离筵愁绪。梦魂拟逐征鸿去。
鹧鸪天::杨冠卿::岁月如驰乌兔飞。情怀著酒强支持。经年不见宫妆面，碧谁斟翡翠卮。江路晚，夕阳低。奚奴空负锦囊归。欲凭驿使传芳信，未放东风第一枝。
小重山::杨冠卿::一笑回眸百媚生。娇羞佯不语，艳波横。缓移莲步绕阶行。凝情久，幽怨托银筝。些事那回曾。水晶双枕冷，簟纹平。
蝶恋花::杨冠卿::舞处曾看花满面。独倚东风，往事思量遍。绿怨红愁春不管。天涯芳草人肠断。一纸云笺鱼雁远。归凤求凰，谁识琴心怨。臂枕香消眉黛敛。也应为我宽金钏。
蝶恋花::杨冠卿::月冷花寒宫漏促。人在虚檐，玉体温无粟。弦断鸾胶还再续。娇云时霎情难足。解道双鸳愁独宿。宿翠偎红，蛱蝶元相逐。蓬海路遥天六六。终须伴我骑黄鹄。
水调歌头::杨冠卿::春涨一篙绿，江阔暮涛寒。龙骧万斛飞举，鲸饮酒杯宽。醉倚舵楼清啸，目送孤鸿杳霭，景意与俱闲。恍若驭风去，蓬岛旧家山。记吾庐，环翠竹，拱苍官。碧云信杳，谁为日日报平安。桂棹桃溪归後，流水落红香寂，春事想阑珊。赖有锦囊句，写向此中看。
水调歌头::杨冠卿::形胜访淮楚，骑鹤到扬州。春风十里帘幕，香霭小红楼。楼外长江今古，谁是济川舟楫，烟浪拍天浮。喜见紫芝宇，儒雅更风流。气吞虹，才倚马，烂银钩。功名年少馀事，雕鹗几横秋。行演丝纶天上，环倚玉皇香案，仙袂揖浮丘。落笔惊风雨，润色焕皇猷。
水调歌头::杨冠卿::年少青云客，怀抱百忧宽。北窗醉卧春晓，归梦趁吴帆。来访鸱夷仙迹，极目平湖烟浪，万象一毫端。云海渺空阔，咫尺是蓬山。佩飞霞，囊古锦，几凭阑。赤城应有居士，凤举更龙蟠。待向玉霄东望，相与神游八极，身未似云闲。长剑倚天外，功业镜频看。
水调歌头::杨冠卿::曳杖罗浮去，辽鹤正南翔。青鸾为报消息，岩壑久相望。无奈渔溪乃，唤起苹洲昨梦，风雨趁归航。万里家何许，天阔水云长。历五湖，转湘楚，下三江。兴亡千古馀恨，收拾付诗囊。重到然犀矶渚，不见骑鲸仙子，客意转凄凉。举酒酹江月，襟袖泪淋浪。
水龙吟::杨冠卿::渡江天马龙飞，翠华小住兴王地。石城锺阜，雄依天堑，鼎安神器。鹊楼高，建章宫阔，玉绳低坠。望郁葱佳气，非烟非雾，方呈瑞、璇霄际。貔虎云屯羽卫。壮金汤、更隆国势。天骄胆落，狼烽昼熄，玉门晏闭。祗谒陵园，长安□远，中兴可冀。笑六朝旧事，空随流水，千古恨、无人记。
贺新郎::杨冠卿::薄暮垂虹去。ピ正江天、残霞冠日，乱鸿遵渚。ピ万顷云涛风浩荡，笑整羽轮飞渡。ピ问弱水、神仙何处。ピ翳凤骑麟思往事，记朝元、金殿闻钟鼓。ピ环佩响，翠鸾舞。ピ梦中失却江南路。ピ待西风、长城饮马，朔庭张弩。ピ目尽青天何时到，赢得儿童好语。ピ怅未复、长陵土。ピ西子五湖归去後，泛仙舟、尚许寻盟否。ピ风袂逐，片帆举。ピ
六州::崔敦诗::商秋吉，嘉会协中辛。涓路寝，修祀，圣德昭清。端志虑，罄竭斋精。锦绣排天仗，羽卫滨纷。朝太室、返中宸。被衮接神明。时平天时俱清晏，兼丰年和气，品物达芳馨。瞻座，舂容燕三灵。奠瑶爵，荐量币，清思呦冥冥。望昆仑。嘉祥塞。诚殚礼洽庆休成。
十二时・忆少年::崔敦诗::勋华并、天胙昌期。圣德茂重离。英明经远，浚哲昭微。宝俭更深慈。观万国、累洽重熙。对明时。报礼秩神祗。玉帛奏华夷。雍肃显相，百辟各钦祗。奄嘉虞英璧奠华滋。神安坐、景气澄虚。极光焰、烛长丽。展诗应律，万舞逶迟。三献洽皇仪。垂露浸庆祜来宜。礼无违。鸣鸾临帝阙，飞凤下天倪。清和寰宇，霈泽一朝驰。
柳梢青::赵汝愚::水月光中，烟霞影里，涌出楼台。空外笙箫，云间笑语，人在蓬莱。天香暗逐风回。正十里、荷花盛开。买个扁舟，山南游遍，山北归来。
摸鱼儿::辛弃疾::更能消、几番风雨。匆匆春又归去。惜春长恨花开早，何况落红无数。春且住。见说道、天涯芳草迷归路。怨春不语。算只有殷勤，画檐珠网，尽日惹飞絮。长门事，准拟佳期又误。蛾眉曾有人妒。千金纵买相如赋，脉脉此情谁诉。君莫舞。君不见、玉环飞燕皆尘土。闲愁最苦。休去倚危楼，斜阳正在，烟柳断肠处。
摸鱼儿::辛弃疾::望飞来、半空鸥鹭。须臾动地鼙鼓。截江组练驱山去，鏖战未收貔虎。朝又暮。诮惯得、吴儿不怕蛟龙怒。风波平步。看红旆惊飞，跳鱼直上，蹙踏浪花舞。凭谁问，万里长鲸吞吐。人间儿戏千弩。滔天力倦知何事，白马素车东去。堪恨处。人道是、子胥冤愤终千古。功名自误。谩教得陶朱，五湖西子，一舸弄烟雨。
沁园春::辛弃疾::三径初成，鹤怨猿惊，稼轩未来。甚云山自许，平生意气，衣冠人笑，抵死尘埃。意倦须还，身闲贵早，岂为莼羹鲈哉。秋江上，看惊弦雁避，骇浪船回。东冈更葺茅斋。好都把轩窗临水开。要小舟行钓，先应种柳，疏篱护竹，莫碍观梅。秋菊堪餐，春兰可佩，留待先生手自栽。沈吟久，怕君恩未许，此意徘徊。
沁园春::辛弃疾::伫立潇湘，黄鹄高飞，望君不来。被东风吹堕，西江对语，急呼斗酒，旋拂征埃。却怪英姿，有如君者，犹欠封侯万里哉。空赢得，道江南佳句，只有方回。锦帆画舫行斋。怅雪浪粘天江影开。记我行南浦，送君折柳，君逢驿使，为我攀梅。落帽山前，呼鹰台下，人道花须满县栽。都休问，看云霄高处，鹏翼徘徊。
水龙吟::辛弃疾::渡江天马南来，几人真是经纶手。长安父老，新亭风景，可怜依旧。夷甫诸人，神州沈陆，几曾回首。算平戎万里，功名本是，真儒事、君知否。况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。
水龙吟::辛弃疾::玉皇殿阁微凉，看公重试薰风手。高门画戟，桐阴阁道，青青如旧。兰佩芳空，蛾眉谁妒，无言搔首。甚年年却有，呼韩塞上，人争问、公安否。金印明年如斗。向中州、锦衣行昼。依然盛事，貂蝉前後，凤麟飞走。富贵浮云，我评轩冕，不如杯酒。待从公，痛饮八千馀岁，伴庄椿寿。
水龙吟::辛弃疾::楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏干拍遍，无人会、登临意。休说鲈鱼堪。尽西风、季鹰归未。求田问舍，怕应羞见，刘郎才气。可惜流年，忧愁风雨，树犹如此。倩何人，唤取盈盈翠袖，英雄泪。
满江红::辛弃疾::笳鼓归来，举鞭问、何如诸葛。人道是、匆匆五月，渡泸深入。白羽风生貔虎噪，青溪路断猩鼯泣。早红尘、一骑落平冈，捷书急。三万卷，龙韬客。浑未得，文章力。把诗书马上，笑驱锋镝。金印明年如斗大，貂蝉却自兜鍪出。待刻公、勋业到□云，浯溪石。
满江红::辛弃疾::瘴雨蛮烟，十年梦、尊前休说。春正好、故园桃李，待君花发。儿女灯前和泪拜，鸡豚社里归时节。看依然、舌在齿牙牢，心如铁。治国手，封侯骨。腾汉漫，排阊阖。待十分做了，诗书勋业。常日念君归去好，而今却恨中年别。笑江头、明月更多情，今宵缺。
满江红::辛弃疾::蜀道登天，一杯送、绣衣行客。还自叹、中年多病，不堪离别。东北看惊诸葛表，西南更草相如檄。把功名、收拾付君侯，如椽笔。儿女泪，君休滴。荆楚路，吾能说。要新诗准备，庐江山色。赤壁矶头千古浪，铜陌上三更月。正梅花、万里雪深时，须相忆。
满江红::辛弃疾::快上西楼，怕天放、浮云遮月。但唤取、玉纤横笛，一声吹裂。谁做冰壶浮世界，最怜玉斧修时节。问常娥、孤冷有愁无，应华发。云液满，琼杯滑。长袖起，清歌咽。叹十常八九，欲磨还缺。若得长圆如此夜，人情未必看承别。把从前、离恨总成欢，归时说。
满江红::辛弃疾::鹏翼垂空，笑人世、苍然无物。还又向、九重深处，玉阶山立。袖里珍奇光五色，他年要补天西北。且归来、谈笑护长江，波澄碧。佳丽地，文章伯。金缕唱，红牙拍。看尊前飞下，日边消息。料想宝香黄阁梦，依然画舫青溪笛。待如今、端的约锺山，长相识。
满江红::辛弃疾::落日苍茫，风才定、片帆无力。还记得、眉来眼去，水光山色。倦客不知身近远，佳人已卜归消息。便归来、只是赋行云，襄王客。些个事，如何得。知有恨，休重忆。但楚天特地，暮云凝碧。过眼不如人意事，十常八九今头白。笑江州、司马太多情，青衫湿。
满江红::辛弃疾::过眼溪山，怪都似、旧时曾识。是梦里、寻常行遍，江南江北。佳处径须携杖去，能消几两平生屐。笑尘埃、三十九年非，长为客。吴楚地，东南拆。英雄事，曹刘敌。被西风吹尽，了无陈迹。楼观才成人已去，旌旗未卷头先白。叹人间、哀乐转相寻，今犹昔。
满江红::辛弃疾::湖海平生，算不负、苍髯如戟。闻道是、君王著意，太平长策。此老自当兵十万，长安正在天西北。便凤凰、飞诏下天来，催归急。车马路，儿童泣。风雨暗，旌旗湿。看野梅官柳，东风消息。莫向蔗庵追语笑，只今松竹无颜色。问人间、谁管别离愁，杯中物。
满江红::辛弃疾::笑拍洪崖，问千丈、翠岩谁削。依旧是、西风白马，北村南郭。似整复斜僧屋乱，欲吞还吐林烟薄。觉人间、万事到秋来，都摇落。呼斗酒，同君酌。□小隐，寻幽约。且丁宁休负，北山猿鹤。有鹿从渠求鹿梦，非鱼定未知鱼乐。正仰看、飞鸟却应人，回头错。
满江红::辛弃疾::曲几蒲团，方丈里、君来问疾。更夜雨、匆匆别去，一杯南北。万事莫侵闲鬓发，百年正要佳眠食。最难忘、此语重殷勤，千金直。西崦路，东岩石。携手处，今陈迹。望重来犹有，旧盟如日。莫信蓬莱风浪隔，垂天自有扶摇力。对梅花、一夜苦相思，无消息。
水调歌头::辛弃疾::带湖吾甚爱，千丈翠奁开。先生杖屦无事，一日走千回。凡我同盟鸥鸟，今日既盟之後，来往莫相猜。白鹤在何处，尝试与偕来。破青萍，排翠藻，立苍苔。窥鱼笑汝痴计，不解举吾杯。废沼荒丘畴昔，明月清风此夜，人世几欢哀。东岸绿阴少，杨柳更须栽。
水调歌头::辛弃疾::白日射金阙，虎豹九关开。见君谏疏频上，高论挽天回。千古忠肝义胆，万里蛮烟瘴雨，往事莫惊猜。政恐不免耳，消息日边来。笑吾庐，门掩草，径封苔。未应两手无用，要把蟹螯杯。说剑论诗馀事，醉舞狂歌欲倒，老子颇堪哀。白发宁有种，一一醒时栽。
水调歌头::辛弃疾::折尽武昌柳，挂席上潇湘。二年鱼鸟江上，笑我往来忙。富贵何时休问，离别中年堪恨，憔悴鬓成霜。丝竹陶写耳，急羽且飞觞。序兰亭，歌赤壁，绣衣香。使君千骑鼓吹，风采汉侯王。莫把骊驹频唱，可惜南楼佳处，风月已凄凉。在家贫亦好，此语试平章。
水调歌头::辛弃疾::今日复何日，黄菊为谁开。渊明漫爱重九，胸次正崔嵬。酒亦关人何事，正自不能不尔，谁遣白衣来。醉把西风扇，随处障尘埃。为公饮，须一日，三百杯。此山高处东望，云气见蓬莱。翳凤骖鸾公去，落佩倒冠吾事，抱病且登台。归路有明月，人影共徘徊。
水调歌头::辛弃疾::君莫赋幽愤，一语试相开。长安车马道上，平地起崔嵬。我愧渊明久矣，独借此翁湔洗，素壁写归来。斜日透虚隙，一线万飞埃。断吾生，左持蟹，右持杯。买山自种云树，山下烟莱。百炼都成绕指，万事直须称好，人世几舆台。刘郎更堪笑，刚赋看花回。
水调歌头::辛弃疾::造物故豪纵，千里玉鸾飞。等闲更把，万斛琼粉盖颇黎。好卷垂虹千丈，只放冰壶一色，云海路应迷。老子旧游处，回首梦耶非。谪仙人，鸥鸟伴，两忘机。掀髯把酒一笑，诗在片帆西。寄语烟波旧侣，闻道莼鲈正美，休制芰荷衣。上界足官府，汗漫与君期。
水调歌头::辛弃疾::落日塞尘起，胡骑猎清秋。汉家组练十万，列舰耸高楼。谁道投鞭飞渡，忆昔鸣血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯。
水调歌头::辛弃疾::万事到白发，日月几西东。羊肠九折歧路，老我惯经从。竹树前溪风月，鸡酒东家父老，一笑偶相逢。此乐竟谁觉，天外有冥鸿。味平生，公与我，定无同。玉堂金马，自有佳处著诗翁。好锁云烟窗户，怕入丹青图画，飞去了无踪。此语更痴绝，真有虎头风。
水调歌头::辛弃疾::上古八千岁，才是一春秋。不应此日，刚把七十寿君侯。看取垂天云翼，九万里风在下，与造物同游。君欲计岁月，当试问庄周。醉淋浪，歌窈窕，舞温柔。从今杖屦南涧，白日为君留。闻道钧天帝所，频上玉卮春酒，冠拥龙楼。快上星辰去，名姓动金瓯。
贺新郎::辛弃疾::云卧衣裳冷。看萧然、风前月下，水边幽影。罗袜尘生凌波去，汤沐烟江万顷。爱一点、娇黄成晕。不记相逢曾解佩，甚多情、为我香成阵。待和泪，收残粉。灵均千古怀沙恨。□当时、匆匆忘把，此仙题品。烟雨凄迷损，翠袂摇摇谁整。谩写入、瑶琴幽愤。弦断招魂无人赋，但金杯的银台润。愁酒，又独醒。
念奴娇::辛弃疾::兔园旧赏，怅遗踪、飞鸟千山都绝。缟带银杯江上路，惟有南枝香别。万事新奇，青山一夜，对我头先白。倚岩千树，玉龙飞上琼阙。莫惜雾鬓风鬟，试教骑鹤，去约尊前月。自与诗翁磨冻砚，看扫幽兰新阙。便拟□□，人间挥汗，留取层冰洁。此君何事，晚来还易腰折。
念奴娇::辛弃疾::对花何似，似吴宫初教，翠围红阵。欲笑还愁羞不语，惟有倾城娇韵。翠盖风流，牙签名字，旧赏那堪省。天香染露，晓来衣润谁整。最爱弄玉团酥，就中一朵，曾入扬州咏。华屋金盘人未醒，燕子飞来春尽。最忆当年，沈香亭北，无限春风恨。醉中休问，夜深花睡香冷。
念奴娇::辛弃疾::我来吊古，上危楼、赢得闲愁千斛。虎踞龙蟠何处是，只是兴亡满目。柳外斜阳，水边归鸟，陇上吹乔木。片帆西去，一声谁喷霜竹。却忆安石风流，东山岁晚，泪落哀筝曲。儿辈功名都付与，长日惟消棋局。宝镜难寻，碧云将暮，谁劝杯中绿。江头风怒，朝来波浪翻屋。
念奴娇::辛弃疾::野棠花落，又匆匆、过了青明时节。地东风欺客梦，一夜云屏寒怯。曲岸持觞，垂杨系马，此地曾轻别。楼空人去，旧游飞燕能说。闻道绮陌东头，行人长见，帘底纤纤月。旧恨春江流未断，新恨云山千叠。料得明朝，尊前重见，镜里花难折。也应惊问，近来多少华发。
念奴娇::辛弃疾::晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。
念奴娇::辛弃疾::近来何处有吾愁，何处还知吾乐。一点凄凉千古意，独倚西风寥廓。并竹寻泉，和云种树，唤做真闲客。此心闲处，不应长藉邱壑。休说往事皆非，而今云是，且把清尊酌。醉里不知谁是我，非月非云非鹤。冷露风高，松梢桂子，醉了还醒却。北窗高卧，莫教啼鸟惊著。
新荷叶::辛弃疾::人已归来，杜鹃欲劝谁归。绿树如云，等闲借与莺飞。兔葵燕梦，问刘郎、几度沾衣。翠屏幽梦，觉来水绕山围。有酒重携。小园随意芳菲。往日繁华，而今物是人非。
新荷叶::辛弃疾::春色如愁，行云带雨才归。春意长闲，游丝尽日低飞。闲愁几许，更晚风、特地吹衣。小窗人静，棋声似解重围。光景难携。任他芳菲。细数从前，不应诗酒皆非。
最高楼::辛弃疾::长安道，投老倦游归。七十古来稀。藕花雨湿前湖夜，桂枝风澹小山时。怎消除，须酒，更吟诗。也莫向、竹边孤负雪。也莫向、柳边孤负月。闲过了，总成痴。
最高楼::辛弃疾::西园买，谁载万金归。多病胜游稀。风斜画烛天香夜，凉生翠盖酒酣时。待重寻，居士谱，谪仙诗。看黄底、御袍元自贵。看红底、状元新得意。如斗大，只花痴。
洞仙歌::辛弃疾::江头父老，说新来朝野。都道今年太平也。见朱颜绿鬓，玉带金鱼，相公是，旧日中朝司马。遥知宣劝处，东阁华灯，别赐仙韶接元夜。问天上、几多春，只是人间，但长见、精神如画。好都取、山河献君王，看父子貂蝉，玉京迎驾。
洞仙歌::辛弃疾::飞流万壑，共千岩争秀。孤负平生弄泉手。叹轻衫短帽，几许红尘，还自喜，濯发沧浪依旧。人生行乐耳，身後虚名，何似生前一杯酒。便此地、结吾庐，待学渊明，更手种、门前五柳。且归去、父老约重来，问如此青山，定重来否。
八声甘州::辛弃疾::把江山好处付公来，金陵帝王州。想今年燕子，依然认得，王谢风流。只用平时尊俎，弹压万貔貅。依旧钧天梦，玉殿东头。看取黄金横带，是明年准拟，丞相封侯。有红梅新唱，香阵卷温柔。
声声慢::辛弃疾::开元盛日，天上栽花，月殿桂影重重。十里芬芳，一枝金粟玲珑。管弦凝碧池上，记当时、风月愁侬。翠华远，但江南草木，烟锁深宫。只为天姿冷澹，被西风酝酿，彻骨香浓。枉学丹蕉，叶展偷染娇红。道人取次装束，是自家、香底家风。又怕是，为凄凉、长在醉中。
江神子・江城子::辛弃疾::梅梅柳柳斗纤。乱山中。为谁容。试著春衫，依旧怯东风。何处踏青人未去，呼女伴，认骄骢。儿家门户几重重。记相逢。画桥东。
江神子・江城子::辛弃疾::玉箫声远忆骖鸾。几悲欢。带罗宽。且对花前，痛饮莫留残。归去小窗明月在，云一缕，玉千竿。吴霜应点鬓云斑。绮窗闲。梦连环。
江神子・江城子::辛弃疾::一川松竹任横斜。有人家。被云遮。雪後疏梅，时见两三花。比□桃源溪上路，风景好，不争多。旗亭有酒径须赊。晚寒些。怎禁他。
江神子・江城子::辛弃疾::剩云残日弄阴晴。晚山明。小溪横。枝上绵蛮，休作断肠声。但是青山山下路，春到处，总堪行。当年彩笔赋芜城。忆平生。若为情。
六么令::辛弃疾::酒群花队，攀得短辕折。谁怜故山归梦，千里莼羹滑。便整松江一棹，点检能言鸭。故人欢接。醉怀双橘，堕地金圆醒时觉。长喜刘郎马上，肯听诗书说。谁对叔子风流，直把曹刘压。更看君侯事业，不负平生学。
六么令::辛弃疾::倒冠一笑，华发玉簪折。阳关自来凄断，却怪歌声滑。放浪儿童归舍，莫恼比邻鸭。水连山接。看君归兴，如醉中醒、梦中觉。江上吴侬问我，一一烦君说。坐客尊酒频空，剩欠真珠压。手把鱼竿未稳，长向沧浪学。
满庭芳::辛弃疾::急管哀弦，长歌慢舞，连娟十样宫眉。不堪红紫，风雨晓来稀。惟有杨花飞絮，依旧是、萍满芳池。酴在，青虬快剪，插遍古铜彝。谁将春色去，鸾胶难觅，弦断朱丝。恨牡丹多病，也费医治。梦里寻春不见，空肠断、怎得春知。休惆怅，一觞一咏，须刻右军碑。
满庭芳::辛弃疾::柳外寻春，花边得句，怪公喜气轩眉。阳春白雪，清唱古今稀。曾是金銮旧客，记凤凰、独绕天池。挥毫罢，天颜有喜，催赐上方彝。只今江海上，钧天梦觉，清泪如丝。算除非，痛把酒疗花治。明日五湖佳兴，扁舟去、一笑谁知。溪堂好，且拼一醉，倚杖读韩碑。
鹧鸪天::辛弃疾::一榻清风殿影凉。涓涓流水响回廊。千章云木钩叫，十里溪风香。冲急雨，趁斜阳。山园细路转微茫。倦途却被行人笑，只为林泉有底忙。
鹧鸪天::辛弃疾::晚日寒鸦一片愁。柳塘新绿却温柔。若教眼底无离恨，不信人间有白头。肠已断，泪难收。相思重上小红楼。情知已被山遮断，频倚阑干不自由。
鹧鸪天::辛弃疾::翠竹千寻上薜萝。东湖经雨又增波。只因买得青山好，却恨归来白发多。明画烛，洗金荷。主人起舞客齐歌。醉中只恨欢娱少，明日醒时奈病何。
鹧鸪天::辛弃疾::唱彻阳关泪未乾。功名馀事且加餐。浮天水送无穷树，带雨云埋一半山。今古恨，几千般。只应离合是悲欢。江头未是风波恶，别有人间行路难。
鹧鸪天::辛弃疾::扑面征尘去路遥。香篝渐觉水沈销。山无重数周遭碧，花不知名分外娇。人历历，马萧萧。笙旗又过小红桥。愁边剩有相思句，摇断吟鞭碧玉梢。
鹧鸪天::辛弃疾::枕簟溪堂冷欲秋。断云依水晚来收。红莲相倚浑如醉，白鸟无言定自愁。书咄咄，且休休。一丘一壑也风流。不知筋力衰多少，但觉新来懒上楼。
丑奴儿・采桑子::辛弃疾::千峰云起，骤雨一霎时价。更远树斜阳，风景怎生图画。青旗卖酒，山那畔、别有人间，只消山水光中，无事过这一夏。午醉醒时，松窗竹户，万千潇洒。野鸟飞来，又是一般闲暇。
蝶恋花::辛弃疾::衰草残阳三万顷。不算飘零，天外孤鸿影。几许凄凉须痛饮。行人自向江头醒。会少离多看两鬓。万缕千丝，何况新来病。不是离愁难整顿。被他引惹其他恨。
蝶恋花::辛弃疾::点检笙歌多酿酒。蝴蝶西园，暖日明花柳。醉倒东风眠永昼。觉来小院重携手。可惜春残风雨又。收拾情怀，长把诗。杨柳见人离别後。腰肢近日和他瘦。
蝶恋花::辛弃疾::九畹芳菲兰佩好。空谷无人，自怨蛾眉巧。宝瑟泠泠千古调。朱丝弦断知音少。冉冉年华吾自老。水满汀洲，何处寻芳草。唤起湘累歌未了。石龙舞罢松风晓。
蝶恋花::辛弃疾::小小华年才月半。罗幕春风，幸自无人见。刚道羞郎低粉面。傍人瞥见回娇盼。昨夜西池陪女伴。柳困花慵，见说归来晚。劝客持觞浑未惯。未歌先觉花枝颤。
定风波::辛弃疾::少日春怀似酒浓。插花走马醉千锺。老去逢春如病酒。唯有。茶瓯香篆小帘栊。卷尽残花风未定。休恨。花开元自要春风。试问春归谁得见。
临江仙::辛弃疾::老去惜花心已懒，爱梅犹绕江村。一枝先破玉溪春。更无花态度，全有雪精神。剩向空山餐秀色，为渠著句清新。竹根流水带溪云。醉中浑不记，归路月黄昏。
临江仙::辛弃疾::莫向空山吹玉笛，壮怀酒醒心惊。四更霜月太寒生。被翻红锦浪，酒满玉壶冰。小陆未须临水笑，山林我辈锺情。今宵依旧醉中行。试寻残菊处，中路侯渊明。
临江仙::辛弃疾::锺鼎山林都是梦，人间荣辱休惊。只消闲处过平生。酒杯秋吸露，诗句夜裁冰。记取小窗风雨夜，对床灯火多情。问谁千里伴君行。晚山眉样翠，秋水镜般明。
菩萨蛮::辛弃疾::稼轩日向儿童说。带湖买得新风月。头白早归来。种花花已开。功名浑是错。更莫思量着。见说小楼东。好山千万重。
菩萨蛮::辛弃疾::郁孤台下清江水。中间多少行人泪。西北是长安。可怜无数山。青山遮不住。毕竟江流去。江晚正愁予。山深闻鹧鸪。
菩萨蛮::辛弃疾::无情最是江头柳。长条折尽还依旧。木叶下平湖。雁来书有无。雁无书尚可。妙语凭谁和。风雨断肠时。小山生桂枝。
菩萨蛮::辛弃疾::青山欲共高人语。联翩万马来无数。烟雨却低回。望来终不来。人言头上发。总向愁中白。拍手笑沙鸥。一身都是愁。
菩萨蛮::辛弃疾::香浮乳酪玻璃碗。年年醉里尝新惯。何物比春风。歌唇一点红。江湖清梦断。翠笼明光殿。万颗写轻匀。低头愧野人。
西河::辛弃疾::西江水。道是西风人泪。无情却解送行人，月明千里。从今日日倚高楼，伤心烟树如荠。会君难，别君易。草草不如人意。十年著破绣衣茸，种成桃李。问君可是厌承明，东方鼓吹千骑。对梅花、更消一醉。有明年、调鼎风味。
木兰花慢::辛弃疾::汉中开汉业，问此地、是耶非。想剑指三秦，君王得意，一战东归。追亡事、今不见，但山川满目泪沾衣。落日胡尘未断，西风塞马空肥。一编书是帝王师。小试去征西。更草草离筵，匆匆去路，愁满旌旗。
木兰花慢::辛弃疾::老来情味减，对别酒、怯流年。况屈指中秋，十分好月，不照人圆。无情水、都不管，共西风、只等送归船。秋晚莼鲈江上，夜深儿女灯前。征衫。便好去朝天。玉殿正思贤。想夜半承明，留教视草，却遣筹边。
朝中措::辛弃疾::绿萍池沼絮飞忙。花入蜜脾香。长怪春归何处，谁知个里迷藏。
朝中措::辛弃疾::篮舆袅袅破重冈。玉笛两红妆。这里都愁酒尽，那边正和诗忙。
祝英台令::辛弃疾::宝钗分，桃叶渡。烟柳暗南浦。怕上层楼，十日九风雨。断肠片片飞红，都无人管，倩谁唤、流莺声住。鬓边觑。试把花卜心期，才簪又重数。罗帐灯昏，呜咽梦中语。
乌夜啼::辛弃疾::江头醉倒山公。月明中。记得昨宵归路、笑儿童。溪欲转。山已断。
乌夜啼::辛弃疾::人言我不如公。酒频中。更把平生湖海、问儿童。千尺蔓。云叶乱。
鹊桥仙::辛弃疾::朱颜晕酒，方瞳点漆，闲傍松边倚杖。不须更展画图看，自是个、寿星模样。今朝盛事，一杯深劝，更把新诗齐唱。人间八十最风流，长帖在、儿儿额上。
太常引::辛弃疾::君王著意履声间。便令押、紫宸班。今代又尊韩。道吏部、文章泰山。一杯千岁，问公何事，早伴赤松闲。
昭君怨::辛弃疾::长记潇湘秋晚。歌舞橘洲人散。走马月明中。折芙蓉。今日西山南浦。画栋珠帘云雨。风景不争多。奈愁何。
采桑子::辛弃疾::烟迷露麦荒池柳，洗雨烘晴。洗雨烘晴。一样春风几样青。提壶脱裤催归去，万恨千情。万恨千情。各自无聊各自鸣。
杏花天::辛弃疾::病来自是於春懒。但别院、笙歌一片。蛛丝网遍玻璃盏。更问舞裙歌扇。有多少、莺愁蝶怨。甚梦里、春归不管。
踏歌::辛弃疾::厥。看精神、压一庞儿劣。更言语、一似春莺滑。一团儿、美满香和雪。去也。把春衫、换却同心结。向人道、不怕轻离别。问昨宵、因甚歌声咽。秋被梦，春闺月。旧家事、却对何人说。
一络索・一落萦::辛弃疾::羞见鉴鸾孤却。倩人梳掠。一春长是为花愁，甚夜夜、东风恶。行绕翠帘珠箔。
千秋岁::辛弃疾::塞垣秋草。又报平安好。尊俎上，英雄表。金汤生气象，珠玉霏谭笑。春近也，梅花得似人难老。莫惜金尊倒。凤诏看看到。留不住，江东小。从容帷幄去，整顿乾坤了。千百岁，从今尽是中书考。
感皇恩::辛弃疾::春事到清明，十分花柳。唤得笙歌劝君酒。酒如春好，春色年年如旧。青春元不老，君知否。席上看君，竹清松瘦。待与青春斗长久。三山路归，明日天香襟袖。更持银盏起，为君寿。
青玉案::辛弃疾::东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕。笑语盈盈暗香去。
霜天晓角::辛弃疾::吴头楚尾。一棹人千里。休说旧愁新恨，长亭树、今如此。宦游吾倦矣。
南乡子::辛弃疾::枕橹声边。贪听咿哑聒醉眠。变作笙歌花底去，依然。翠袖盈盈在眼前。别後两眉尖。欲说还休梦已阑。只记埋冤前夜月，相看。不管人愁独自圆。
阮郎归::辛弃疾::山前风雨欲黄昏。山头来去雪。鹧鸪声里数家村。潇湘逢故人。挥羽扇，整纶巾。少年鞍马尘。如今憔悴赋招魂。儒冠多误身。
南歌子::辛弃疾::万万千千恨，前前後後山。傍人道我轿儿宽。不道被他遮得、望伊难。今夜江头树，船儿系那边。知他热後甚时眠。万万不成眠後、有谁扇。
小重山::辛弃疾::倩得薰风染绿衣。国香收不起，透冰肌。略开些子未多时。窗儿外，却早被人知。越惜越娇痴。一枝云鬓上，那人宜。
小重山::辛弃疾::旋制离歌唱未成。阳关先画出，柳边亭。中年怀抱管弦声。难忘处，风月此时情。夜雨共谁听。尽教清梦去，两三程。
西江月::辛弃疾::千丈悬崖削翠，一川落日熔金。白鸥来往本无心。选甚风波一任。别浦鱼肥堪脍，前村酒美重斟。千年往事已沈沈。闲管兴亡则甚。
减字木兰花::辛弃疾::盈盈泪眼。往日青楼天样远。秋月春花。输与寻常姊妹家。水村山驿。日暮行云无气力。锦字偷裁。立尽西风雁不来。
清平乐::辛弃疾::柳边飞。露湿征衣重。宿鹭惊窥沙影动。应有鱼虾入梦。一川淡月疏星。浣沙人影娉婷。笑背行人归去，门前稚子啼声。
清平乐::辛弃疾::茅檐低小。溪上青青草。醉里蛮音相媚好。白发谁家翁媪。大儿锄豆溪东。中儿正织鸡笼。最喜小儿亡赖，溪头卧剥莲蓬。
清平乐::辛弃疾::断崖修竹。竹里藏冰玉。路绕清溪三百曲。香满黄昏雪屋。行人系马疏篱。折残犹有高枝。留得东风数点，只缘娇懒春迟。
清平乐::辛弃疾::绕床饥鼠。蝙蝠翻灯舞。屋上松风吹急雨。破纸窗间自语。平生塞北江南。归来华发苍颜。布被秋宵梦觉，眼前万里江山。
清平乐::辛弃疾::连云松竹。万事从今足。拄杖东家分社肉。白酒床头初熟。西风梨枣山园。儿童偷把长竿。莫遣旁人惊去，老夫静处闲看。
生查子::辛弃疾::昨宵醉里行，山吐三更月。不见可怜人，一夜头如雪。今宵醉里归，明月关山笛。收拾锦囊诗，要寄扬雄宅。
生查子::辛弃疾::谁倾沧海珠，簸弄千明月。唤取酒边来，软语裁春雪。人间无凤凰，空费穿云笛。醉倒却归来，松菊陶潜宅。
山鬼谣・摸鱼儿::辛弃疾::问何年，此山来此，西风落日无语。看君似是羲皇上，直作太初名汝。溪上路。算只有、红尘不到今犹古。一杯谁举。笑我醉呼君，崔嵬未起，山鸟覆杯去。须记取。昨夜龙湫风雨。门前石浪掀舞。四更山鬼吹灯啸，惊倒世间儿女。依约处。还问我、清游杖屦公良苦。
声声慢::辛弃疾::征埃成阵，行客相逢，都道幻出层楼。指点檐牙高处，浪拥云浮。今年太平万里，罢长淮、千骑临秋。凭栏望，有东南佳气，西北神州。千里怀嵩人去，应笑我、身在楚尾吴头。看取弓刀，陌上车马如流。从今赏心乐事，剩安排、酒令诗筹。华胥梦，愿年年、人似旧游。
满江红::辛弃疾::直节堂堂，看夹道、冠缨拱立。渐翠谷、群仙东下，环声急。闻道天峰飞堕地，傍湖千丈开青壁。是当年、玉斧削方壶，无人识。山木润，琅湿。秋露下，琼珠滴。向危亭横跨，玉渊澄碧。醉舞且摇鸾凤影，浩歌莫遣鱼龙泣。恨此中、风月本吾家，今为客。
满江红::辛弃疾::照影溪梅，怅绝代、幽人独立。更小驻、雍容千骑，羽觞飞急。琴里新声风响，笔端醉墨鸦栖壁。是使君、文度旧知名，方相识。清可漱，泉长滴。高欲卧，云还湿。快晚风吹赠，满怀空碧。宝马嘶归红旆动，团龙试碾铜瓶泣。怕他年、重到路应迷，桃源客。
满江红::辛弃疾::可恨东君，把春去春来无迹。便过眼、等闲输了，三分之一。昼永暖翻红杏雨，风晴扶起垂杨力。更天涯、芳草最关情，烘残日。湘浦岸，南塘驿。恨不尽，愁如积。算年年孤负，对他寒食。便恁归来能几许，风流已自非畴昔。凭画栏、一线数飞鸿，沈空碧。
满江红::辛弃疾::尘土西风，便无限、凄凉行色。还记取、明朝应恨，今宵轻别。珠泪争垂华烛暗，雁行中断哀筝切。看扁舟、幸自涩清溪，休催发。白首路，长亭仄。千树柳，千丝结。怕行人西去，棹歌声阕。黄卷莫教诗酒污，玉阶不信仙凡隔。但从今、伴我又随君，佳哉月。
满江红::辛弃疾::天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩庐，掀东郭。吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。
满江红::辛弃疾::折尽荼シ，尚留得、一分春色。还记取、青梅如弹，共伊同摘。少日对花昏醉梦，而今醒眼看风月。恨牡丹、笑我倚东风，形如雪。人渐远，君休说。榆荚阵，菖蒲药。算不因风雨，只因。老冉冉兮花共柳，是栖栖者蜂和蝶。也不因、春去有闲愁，因离别。
满江红::辛弃疾::天与文章，看万斛、龙文笔力。闻道是、一诗曾赐，千金颜色。欲说又休新意思，强啼偷笑真消息。算人人、合与共乘鸾，銮坡客。倾国艳，难再得。还可恨，还勘忆。看书寻旧锦，衫裁新碧。莺蝶一春花里活，可堪风雨飘红白。问谁家、却有燕归梁，香泥湿。
满江红::辛弃疾::绝代佳人，曾一笑、倾城倾国。休更叹、旧时清镜，而今华发。明日伏波堂上客，老当益壮翁应说。恨苦遭、邓禹笑人来，长寂寂。诗酒社，江山笔。松菊径，云烟屐。怕一觞一咏，风流弦绝。我梦横江孤鹤去，觉来却与君相别。记功名、万里要吾身，佳眠食。
满江红::辛弃疾::敲碎离愁，纱窗外、风摇翠竹。人去後、吹箫声断，倚楼人独。满眼不堪三月暮，举头已觉千山绿。但试将、一纸寄来书，从头读。相思字，空盈幅。相思意，何时足。滴罗襟点点，泪珠盈掬。芳草不迷行客路，垂杨只碍离人目。最苦是、立尽月黄昏，栏干曲。
满江红::辛弃疾::倦客新丰，貂裘敝、征尘满目。弹短铗、青蛇三尺，浩歌谁续。不念英雄江左老，用之可以尊中国。叹诗书、万卷致君人，番沈陆。休感叹，年华促。人易老，欢难足。有玉人怜我，为簪黄菊。且置请缨封万户，竟须卖剑酬黄犊。叹当年、寂寞贾长沙，伤时哭。
满江红::辛弃疾::家住江南，又过了、清明寒食。花径里、一番风雨，一番狼藉。流水暗随红粉去，园林渐觉清阴密。算年年、落尽刺桐花，寒无力。庭院静，空相忆。无说处，闲愁极。怕流莺乳燕，得知消息。尺素如今何处也，彩云依旧无踪迹。谩教人、羞去上层楼，平芜碧。
贺新郎::辛弃疾::把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽、多添华发。剩水残山无态度，被疏梅、料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝。铸就而今相思错，料当初、费尽人间铁。长夜笛，莫吹裂。
贺新郎::辛弃疾::老大犹堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵、千钧如发。硬语盘空谁来听，记当时、只有西窗月。重进酒，唤呜瑟。事无两样人心别。问渠侬、神州毕竟，几番离合。汗血盐车无人顾，千里空收骏骨。正目断、关河路绝。我最怜君中宵舞，道男儿、到死心如铁。看试手，补天裂。
贺新郎::辛弃疾::细把君诗说。怅馀音、钧天浩荡，洞庭胶葛。千尺阴崖尘不到，惟有层冰积雪。乍一见、寒生毛发。自昔佳人多薄命，对古来、一片伤心月。金屋冷，夜调瑟。去天尺五君家别。看乘空、鱼龙惨淡，风云开合。起望衣冠神州路，白日消残战骨。叹夷甫、诸人清绝。夜半狂歌悲风起，听铮铮、阵马檐间铁。南共北，正分裂。
贺新郎::辛弃疾::凤尾龙香拨。自开元、霓裳曲罢，几番风月。最苦浔阳江头客，画舸亭亭待发。记出塞、黄云堆雪。马上离愁三万里，望昭阳、宫殿孤鸿没。弦解语，恨难说。辽阳驿使音尘绝。琐窗寒、轻拢慢拈，泪珠盈睫。推手含情还却手，一抹梁州哀彻。千古事、云飞烟灭。贺老定场无消息，想沈香亭北繁华歇。弹到此，为呜咽。
贺新郎::辛弃疾::柳暗清波路。送春归、猛风暴雨，一番新绿。千里潇湘葡萄涨，人解扁舟欲去。又樯燕、留人相语。艇子飞来生尘步，唾花寒、唱我新番句。波似箭，催鸣橹。黄陵祠下山无数。听湘娥、泠泠曲罢，为谁情苦。行到东吴春已暮，正江阔、潮平稳渡。望金雀、觚棱翔舞。前度刘郎今重到，问玄都、千树花存否。愁为倩，么弦诉。
水调歌头::辛弃疾::寄我五云字，恰向酒边来。东风过尽归雁，不见客星回。闻道琐窗风月，更著诗翁杖屦，合作雪堂猜。岁旱莫留客，霖雨要渠来。短檠灯，长剑铗，欲生苔。雕弓挂壁无用，照影落清杯。多病关心药裹，小摘亲锄菜甲，老子正须哀。夜雨北窗竹，更倩野人栽。
水调歌头::辛弃疾::酒罢且勿起，重挽史君须。一身都是和气，别去意何如。我辈情锺休问，父老田头说尹，泪落独怜渠。秋水见毛发，千尺定无鱼。望清阙，左黄阁，右紫枢。东风桃李陌上，下马拜除书。屈指吾生馀几，多病故人痛饮，此事正愁馀。江湖有归雁，能寄草堂无。
水调歌头::辛弃疾::我饮不须劝，正怕酒尊空。别离亦复何恨，此别恨匆匆。头上貂蝉贵客，花外麒麟高冢，人世竟谁雄。一笑出门去，千里落花风。孙刘辈，能使我，不为公。余发种种如是，此事付渠侬。但觉平生湖海，除了醉吟风月，此外百无功。毫发皆帝力，更乞鉴湖东。
水调歌头::辛弃疾::寒食不小住，千骑拥春衫。衡阳石鼓城下，记我旧停骖。襟似潇湘桂岭，带似洞庭春草，紫盖屹东南。文字起骚雅，刀剑化耕蚕。看使君，於此事，定不凡。奋髯抵几堂上，尊俎自高谈。莫信君门万里，但使民歌五裤，归诏凤凰衔。君去我谁饮，明月影成三。
水调歌头::辛弃疾::头白齿牙缺，君勿笑衰翁。无穷天地今古，人在四之中。臭腐神奇俱尽，贵贱贤愚等耳，造物也儿童。老佛更堪笑，谈妙说虚空。坐堆，行飒，立龙锺。有时三盏两盏，淡酒醉蒙鸿。四十九年前事，一百八盘狭路，拄杖倚墙东。老境何所似，只与少年同。
水调歌头::辛弃疾::上界足官府，公是地行仙。青毡剑履旧物，玉立侍天颜。莫怪新来白发，恐是当年柱下，道德五千言。南涧旧活计，猿鹤且相安。歌秦缶，宝康瓠，世皆然。不知清庙钟磬，零落有谁编。堪笑行藏用舍，试问山林钟鼎，底事有亏全。再拜荷公赐，双鹤一千年。
念奴娇::辛弃疾::少年握槊，气凭陵、酒圣诗豪馀事。缩手旁观初未识，两两三三而已。变化须臾，鸥飞石镜，鹊抵星桥□。捣残秋练，玉砧犹想纤指。堪笑千古争心，等闲一胜，拼了光阴费。老子忘机浑谩与，鸿鹄飞来天际。武媚宫中，韦娘局上，休把兴亡记。布衣百万，看君一笑沈醉。
念奴娇::辛弃疾::倘来轩冕，问还是、今古人间何物。旧日重城愁万里，风月而今坚壁。药笼功名，酒垆身世，可惜蒙头雪。浩歌一曲，坐中人物之杰。堪叹黄菊凋零，孤标应也有，梅花争发。醉里重揩西望眼，惟有孤鸿明减。世事从教，浮云来去，枉了冲冠发。故人何在，长歌应伴残月。
念奴娇::辛弃疾::道人元是，道家风、来作烟霞中物。翠裁犀遮不定，红透玲珑油壁。借得春工，惹将秋露，薰做江梅雪。我评花谱，便应推此为杰。憔悴何处芳枝，十郎手种，看明年花发。坐对虚空香色界，不怕西风起灭。别驾风流，多情更要，簪满娥发。等闲折尽，玉斧重倩修月。
念奴娇::辛弃疾::江南尽处，堕玉京仙子，绝尘英秀。彩笔风流，偏解写、姑射冰姿清瘦。笑杀春工，细窥天巧，妙绝应难有。丹青图画，一时都愧凡陋。还似篱落孤山，嫩寒清晓，祗欠香沾袖。淡伫轻盈，谁付与、弄粉调朱纤手。疑是花神，来人世，占得佳名久。松篁佳韵，倩君添做三友。
念奴娇::辛弃疾::疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不惜春工力。骨清香嫩，迥然天与奇绝。尝记宝寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。
水龙吟::辛弃疾::断崖千丈孤松，挂冠更在松高处。平生袖手，故应休矣，功名良苦。笑指儿曹，人间醉梦，莫嗔惊汝。问黄金馀几，旁人欲说，田园计、君推去。叹息芗林旧隐，对先生、竹窗松户。一花一草，一觞一咏，风流杖屦。野马尘埃，扶摇下视，苍然如许。恨当年、九老图中，忘却画、盘园路。
水龙吟::辛弃疾::倚栏看碧成朱，等闲褪了香袍粉。上林高选，匆匆又换，紫云衣润。几许春风，朝薰暮染，为花忙损。笑旧家桃李，东涂西抹，有多少、凄凉恨。拟倩流莺说与，记容华、易消难整。人间得意，千红百紫，转头春尽。白发怜君，儒冠曾误，平生官冷。算风流未减，年年醉里，把花枝问。
水龙吟::辛弃疾::补陀大士虚空，翠岩谁记飞来处。蜂房万点，似穿如碍，玲珑窗户。石髓千年，已垂未落，嶙峋冰柱。有怒涛声远，落花香在，人疑是、桃源路。又说春雷鼻息，是卧龙、弯环如许。不然应是，洞庭张乐，湘灵来去。我意长松，倒生阴壑，细吟风雨。竟茫茫未晓。只应白发，是开山祖。
水龙吟::辛弃疾::稼轩何必长贫，放泉檐外琼珠泻。乐天知命，古来谁会，行藏用舍。人不堪忧，一瓢自乐，贤哉回也。料当年曾问，饭蔬饮水，何为是、栖栖者。且对浮云山上，莫匆匆、去流山下。苍颜照影，故应流落，轻裘肥马。绕齿冰霜，满怀芳乳，先生饮罢。笑挂瓢风树，一鸣渠碎，问何如哑。
水龙吟::辛弃疾::听兮清琼瑶些。明兮镜秋毫些。君无去此，流昏涨腻，生蓬蒿些。虎豹甘人，渴而饮汝，宁猿猱些。大而流江海，覆舟如芥，君无助、狂涛些。路险兮、山高些。愧余独处无聊些。冬槽春盎，归来为我，制松醪些。其外芳芬，团龙片凤，煮云膏些。古人兮既往，嗟余之乐，乐箪瓢些。
最高楼::辛弃疾::相思苦，君与我同心。鱼没雁沈沈。是梦他松後追轩冕，是化为鹤後去山林。对西风，直怅望，到如今。待不饮、奈何君有恨。待痛饮、奈何吾有病。君起舞，试重斟。
最高楼::辛弃疾::吾衰矣，须富贵何时。富贵是危机。暂忘设醴抽身去，未曾得米弃官归。穆先生，陶县令，是吾师。待葺个、园儿名佚老。更作个、亭儿名亦好。闲饮酒，醉吟诗。
最高楼::辛弃疾::花好处，不趁绿衣郎。缟袂立斜阳。面皮儿上因谁白，骨头儿里几多香。尽饶他，心似铁，也须忙。甚唤得、雪来白倒雪。更唤得，月来香杀月。谁立马，更窥墙。
最高楼::辛弃疾::金闺老，眉寿正如川。七十且华筵。乐天诗句香山里，杜陵酒债曲江边。问何如，歌窈窕，舞婵娟。更十岁、太公方出将。又十岁、武公才入相。留盛事，看明年。
瑞鹤仙::辛弃疾::黄金堆到斗。怎得似、长年画堂劝酒。蛾眉最明秀。向水沈烟里，两行红袖。笙歌就。争说道、明年时候。被娥、做了殷勤，仙桂一枝入手。知否。风流别驾，近日人呼，文章太守。天长地久。岁岁上、乃翁寿。记从来人道，相门出相，金印累累尽有。但直须，周公拜前，鲁公拜後。
汉宫春::辛弃疾::行李溪头，有钓车茶具，曲几团蒲。儿童认得，前度过者篮舆。时时照影，甚此身、遍满江湖。怅野老，行歌不住，定堪与语难呼。一自东篱摇落，问渊明岁晚，心赏何如。梅花正自不恶，曾有诗无。
沁园春::辛弃疾::有酒忘杯，有笔忘诗，弄溪奈何。看纵横斗转，龙蛇起陆，崩腾决去，雪练倾河。袅袅东风，悠悠倒景，摇动云山水又波。还知否，欠菖蒲攒港，绿竹缘坡。长松谁剪嵯峨。笑野老来耘山上禾。算只因鱼鸟，天然自乐，非关风月，闲处偏多。芳草春深，佳人日暮，濯发沧浪独浩歌。徘徊久，问人间谁似，老子婆娑。
沁园春::辛弃疾::一水西来，千丈晴虹，十里翠屏。喜草堂经岁，重来社老，斜川好景，不负渊明。老鹤高飞，一枝投宿，长笑蜗牛戴屋行。平章了，待十分佳处，著个茅亭。青山意气峥嵘。似为我归来妩媚生。解频教花鸟，前歌後舞，更催云水，暮送朝迎。酒圣诗豪，可能无势，我乃而今驾驭卿。清溪上，被山灵却笑，白发归耕。
归朝欢::辛弃疾::我笑共工缘底怒。触断峨峨天一柱。补天又笑女娲忙，却将此石投闲处。野烟荒草路。先生柱杖来看汝。倚苍苔，摩挲试问，千古几风雨。长被儿童敲火苦。时有牛羊磨角去。霍然千丈翠岩屏，锵然一滴甘泉乳。结亭三四五。
水龙吟::辛弃疾::举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。峡束□江对起，过危楼、欲飞还敛。元龙老矣，不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆。
水龙吟::辛弃疾::只愁风雨重阳，思君不见令人老。行期定否，征车几两，去程多少。有客书来，长安却早，传闻追诏。问归来何日，君家旧事，直须待、为霖了。从此兰生蕙长，吾谁与、玩兹芳草。自怜拙者，功名相避，去如飞鸟。只有良朋，东阡西陌，安排似巧。到如今巧处，依前又拙，把平生笑。
卜算子::辛弃疾::百郡怯登车，千里输流马。乞得胶胶扰扰身，却笑区区者。野水玉鸣渠，急雨珠跳瓦。一榻清风方是闲，真得归来也。
江神子・江城子::辛弃疾::梨花著雨晚来晴。月胧明。泪纵横。绣阁香浓，深锁凤箫声。未必人知春意思，还独自，绕花行。酒兵昨夜压愁城。太狂生。转关情。
江神子・江城子::辛弃疾::宝钗飞凤鬓惊鸾。望重欢。水云宽。肠断新来，翠被□香残。待得来时春尽也，梅著子，笋成竿。湘筠帘卷泪痕斑。声闲。玉垂环。
鹧鸪天::辛弃疾::著意寻春懒便回。何如信步两三杯。山才好处行还倦，诗未成时雨早催。携竹杖，更芒鞋。朱朱粉粉野蒿开。谁家寒食归宁女，笑语柔桑陌上来。
鹧鸪天::辛弃疾::水底明霞十顷光。天教铺锦衬鸳鸯。最怜杨柳如张绪，却笑莲花似六郎。方竹簟，小胡床。晚风消得许多凉。背人白鸟都飞去，落日残□更断肠。
鹧鸪天::辛弃疾::漠漠轻□拨不开。江南细雨熟黄梅。有情无意东边日，已怒重惊忽地雷。云柱础，水楼台。罗衣费尽博山灰。当时一识和羹味，便道为霖消息来。
鹧鸪天::辛弃疾::有甚闲愁可皱眉。老怀无绪自伤悲。百年旋逐花阴转，万事长看鬓发知。溪上枕，竹间棋。怕寻酒伴懒吟诗。十分筋力夸强健，只比年时病起时。
鹧鸪天::辛弃疾::山上飞泉万斛珠。悬崖千丈落鼯。已通樵迳行还碍，似有人声听却无。闲略，远浮屠。溪南修竹有茅庐。莫嫌杖屦频来往，此地偏宜著老夫。
鹧鸪天::辛弃疾::莫避春阴上马迟。春来未有不阴时。人情展转闲中看，客路崎岖倦後知。梅似雪，柳如丝。试听别语慰相思。短篷炊饭鲈鱼熟，除却松江枉费诗。
鹧鸪天::辛弃疾::白苎新袍入嫩凉。春蚕食叶响回廊。禹门已准桃花浪，月殿先收桂子香。鹏北海，凤朝阳。又携书剑路茫茫。明年此日青云去，却笑人间举子忙。
鹧鸪天::辛弃疾::莫上扁舟向剡溪。浅斟低唱正相宜。从□犬吠千家白，且与梅成一段奇。香暖处，酒醒时。画檐玉箸已偷垂。笑君解释春风恨，倩拂蛮笺只费诗。
鹧鸪天::辛弃疾::千丈阴崖百丈溪。孤桐枝上凤偏宜。玉音落落虽难合，横理庚庚定自奇。人散後，月明诗。试弹幽愤泪空垂。不如却付骚人手，留和南风解愠诗。
鹧鸪天::辛弃疾::陌上柔条初破芽。东邻蚕种已生些。平冈细草鸣黄犊，斜日寒林点暮鸦。山远近，路横斜。青旗沽酒有人家。城中桃李愁风雨，春在溪头野荠花。
鹧鸪天::辛弃疾::春日平原荠菜花。新耕雨後落群鸦。多情白发春无奈，晚日青□酒易赊。闲意态，细生涯。牛□西畔有桑麻。青裙缟袂谁家女，去趁蚕生看外家。
鹧鸪天::辛弃疾::千丈清溪百步雷。柴门都向水边开。乱云剩带炊烟去，野水闲将日影来。穿窈窕，历崔嵬。东林试问几时栽。动摇意态虽多竹，点缀风流却少梅。
鹧鸪天::辛弃疾::枕婆娑两鬓霜。起听檐溜碎喧江。那边玉箸销啼粉，这里车轮转别肠。诗酒社，水边乡。可堪醉墨几淋浪。画图恰似归家梦，千里河山寸许长。
西江月::辛弃疾::明月别枝惊鹊，清风半夜鸣蝉。稻花香里说丰年。听取蛙声一片。七八个星天外，两三点雨山前。旧时茅店社林边。路转溪桥忽见。
菩萨蛮::辛弃疾::淡黄弓样鞋儿小。腰肢只怕风吹倒。蓦地管弦催。一团红雪飞。曲终娇欲诉。定忆梨园谱。指日按新声。主人朝玉京。
菩萨蛮::辛弃疾::锦书谁寄相思语。天边数遍飞鸿数。一夜梦千回。梅花入梦来。涨痕纷树发。霜落沙洲白。心事莫惊鸥。人间千万愁。
菩萨蛮::辛弃疾::阮琴斜挂香罗绶。玉纤初试琵琶手。桐叶雨声乾。真珠落玉盘。朱弦调未惯。笑倩春风伴。莫作别离声。且听双凤鸣。
朝中措::辛弃疾::年年金蕊艳西风。人与菊花同。霜鬓经春重绿，仙姿不饮长红。焚香度日尽从容。
鹊桥仙::辛弃疾::小窗风雨，从今便忆，中夜笑谈清软。啼鸦衰柳自无聊，更管得、离人肠断。诗书事业，青毡犹在，头上貂蝉会见。莫贪风月卧江湖，道日近、长安路远。
鹊桥仙::辛弃疾::松冈避暑。茅檐避雨。闲去闲来几度。醉扶孤石看飞泉，又却是、前回醒处。东家取妇。西家归女。灯火门前笑语。酿成千顷稻花香，夜夜费、一天风露。
临江仙::辛弃疾::风雨催春寒食近，平原一片丹青。溪边唤渡柳边行。花飞蝴蝶乱，桑嫩野蚕生。绿野先生闲袖手，却寻诗酒功名。未知明日定阴晴。今宵成独醉，却笑众人醒。
临江仙::辛弃疾::住世都无菩萨行，仙家风骨精神。寿如山岳福如云。金花汤沐诰，竹马绮罗群。更愿升平添喜事，大家祷祝殷勤。明年此地庆佳辰。一杯千岁酒，重拜太夫人。
定风波::辛弃疾::山路风来草木香。雨馀凉意到胡床。泉石膏肓吾已甚。多病。堤防风月费篇章。孤负寻常山简醉。独自。故应知子草玄忙。湖海早知身汗漫。
定风波::辛弃疾::听我尊前醉後歌。人生亡奈别离何。但使情亲千里近。须信。无情对面是山河。寄语石头城下水。居士。而今浑不怕风波。借使未如鸥鸟惯。
定风波::辛弃疾::仄月高寒水石乡。倚空青碧对禅床。白发自怜心似铁。风月。使君子细与平章。已判生涯筇竹杖。来往。却惭沙鸟笑人忙。便好剩留黄绢句。
定风波::辛弃疾::昨夜山公倒载归。儿童应笑醉如泥。试与扶头浑未醒。休问。梦魂犹在葛家溪。千古醉乡来往路。知处。温柔东畔白云西。起向绿窗高处看。
定风波::辛弃疾::春到蓬壶特地晴。神仙队里相公行。翠玉相挨呼小字。须记。笑簪花底是飞琼。总是倾城来一处。谁妒。谁携歌舞到园亭。柳妒腰肢花妒艳。
定风波::辛弃疾::百紫千红过了春。杜鹃声苦不堪闻。却解啼教春小住。风雨。空山招得海棠魂。一似蜀宫当日女。无数。猩猩血染赭罗巾。毕竟花开谁作主。
浣溪沙::辛弃疾::侬是崎可笑人。不妨开口笑时频。有人一笑坐生春。歌欲颦时还浅笑，醉逢笑处却轻颦。宜颦宜笑越精神。
浣溪沙::辛弃疾::梅子熟时到几回。桃花开後不须猜。重来松竹意徘徊。惯听禽声浑可谱，饱观鱼阵已能排。晚云挟雨唤归来。
浣溪沙::辛弃疾::百世孤芳肯自媒。直须诗句与推排。不然唤近酒边来。自有渊明方有菊，若无和靖即无梅。只今何处向人开。
浣溪沙::辛弃疾::未到山前骑马回。风吹雨打已无梅。共谁消遣两三杯。一似旧时春意思，百无是处老形骸。也曾头上带花来。
杏花天::辛弃疾::牡丹比得谁颜色。似宫中、太真第一。渔阳鼙鼓边风急。人在沈香亭北。买栽池馆多何益。莫虚把、千金抛掷。
鹊桥仙::辛弃疾::风流标格，惺松言语，真个十分奇绝。三分兰菊十分梅，斗合就、一枝风月。笙簧未语，星河易转，凉夜厌厌留客。只愁酒尽各西东，更把酒、推辞一霎。
鹊桥仙::辛弃疾::八旬庆会，人间盛事，齐劝一杯春酿。胭脂小字点眉间，犹记得、旧时宫样。彩衣更著，功名富贵，直过太公以上。大家著意记新词，遇著个、十字便唱。
鹊桥仙::辛弃疾::豸冠风采，绣衣声价，曾把经纶少试。看看有诏日边来，便入侍、明光殿里。东君未老，花明柳媚，且引玉尘沈醉。好将三万六千场，自今日、从头数起。
鹊桥仙::辛弃疾::轿儿排了，担儿装了，杜宇一声催起。从今一步一回头，怎睚得、一千馀里。旧时行处，旧时歌处，空有燕泥香坠。莫嫌白发不思量，也须有、思量去里。
虞美人::辛弃疾::一杯莫落吾人後。富贵功名寿。胸中书传有馀香。看写兰亭小字、记流觞。问谁分我渔樵席。江海消闲日。看君天上拜恩浓。却恐画楼无处、著东风。
虞美人::辛弃疾::翠屏罗幕遮前後。舞袖翻长寿。紫髯冠佩御炉香。看取明年归奉、万年觞。今宵池上蟠桃席。咫尺长安日。宝烟飞焰万花浓。试看中间白鹤、驾仙风。
虞美人::辛弃疾::夜深困倚屏风後。试请毛延寿。宝钗小立白翻香。旋唱新词犹误、笑持觞。四更山月寒侵席。歌舞催时日。问他何处最情浓。却道小梅摇落、不禁风。
虞美人::辛弃疾::群花泣尽朝来露。争奈春归去。不知庭下有荼シ。偷得十分春色、怕春知。淡中有味清中贵。飞絮残英避。露华微渗玉肌香。恰似杨妃初试、出兰汤。
蝶恋花::辛弃疾::意态憨生元自好。学画鸦儿，旧日偏他巧。蜂蝶不禁花引调。西园人去春风少。春已无情秋又老。谁管闲愁，千里青青草。今夜倩簪黄菊了。断肠明月霜天晓。
蝶恋花::辛弃疾::谁向椒盘簪彩胜。整整韶华，争上春风鬓。往日不堪重记省。为花长把新春恨。春未来时先借问。晚恨开迟，早又飘零近。今岁花期消息定。只愁风雨无凭准。
蝶恋花::辛弃疾::老去怕寻年少伴。画栋珠帘，风月无人管。公子看花朱碧乱。新词搅断香思怨。凉夜愁肠千百转。一雁西风，锦字何时遣。毕竟啼乌才思短。唤回晓梦天涯远。
蝶恋花::辛弃疾::莫向城头听漏点。说与行人，默默情千万。总是离愁无近远。人间儿女空恩怨。锦绣心胸冰雪面。旧日诗名，曾道空梁燕。倾盖未偿平日愿。一杯早唱阳关劝。
感皇恩::辛弃疾::七十古来稀，人人都道。不是阴功怎生到。松姿虽瘦，偏耐云寒霜晓。看君双鬓底，青青好。楼雪初晴，庭闱嬉笑。一醉何妨玉壶倒。从今康健，不用灵丹仙草。更看一百岁，人难老。
一枝花・促拍满路花::辛弃疾::千丈擎天手。万卷悬河口。黄金腰下印，大如斗。更千骑弓刀，挥霍遮前後。百计千方久。似斗草儿童，赢个他家偏有。算枉了、双眉长恁皱。白发空回首。那时闲说向，山中友。看丘陇牛羊，更辨贤愚否。
永遇乐::辛弃疾::紫陌长安，看花年少，无限歌舞。白发怜君，寻芳较晚，卷地惊风雨。问君知否，鸱夷载酒，不似井瓶身误。细思量，悲欢梦里，觉来总无寻处。芒鞋竹杖，天教还了，千古玉溪佳句。落魄东归，风流赢得，掌上明珠去。起看清镜，南冠好在，拂了旧时尘土。向君道，云霄万里，这回稳步。
御街行::辛弃疾::山城甲子冥冥雨。门外青泥路。杜鹃只是等闲啼，莫被他催归去。垂杨不语，行人去後，也会风前絮。情知梦里寻鹭。玉殿追班处。怕君不饮太愁生，不是苦留君住。白头自笑，年年送客，自唤春江渡。
御街行::辛弃疾::阑干四面山无数。供望眼、朝与暮。好风催雨过山来，吹尽一帘烦暑。纱厨如雾，簟纹如水，别有生凉处。冰肌不受铅华污。更旎旎、真香聚。临风一曲最妖娇，唱得行人且住。藕花都放，木犀开後，待与乘鸾去。
生查子::辛弃疾::溪边照影行，天在清溪底。天上有行云，人在行云里。高歌谁和余，空谷清音起。非鬼亦非仙，一曲桃花水。
渔家傲::辛弃疾::道德文章传几世。到君合上三台位。自是君家门户事。当此际。鬼山正抱西江水。三万六千排日醉。鬓毛只恁青青地。江里石头争献瑞。分明是。中间有个长生字。
好事近::辛弃疾::彩胜斗华灯，平地东风吹却。唤取雪中明月，伴使君行乐。红旗铁马响春冰，老去此情薄。惟有前村梅在，倩一枝随著。
好事近::辛弃疾::和泪唱阳关，依旧字娇声稳。回首长安何处，怕行人归晚。垂杨折尽只啼鸦，把离愁勾引。却笑远山无数，被行云低损。
行香子::辛弃疾::归去来兮。行乐休迟。命由天、富贵何时。百年光景，七十者稀。奈一番愁，一番病，一番衰。名利奔驰。宠辱惊疑。旧家时、都有些儿。
南歌子::辛弃疾::玄入参同契，禅依不二门。静看斜日隙中尘。始觉人间、何处不纷纷。病笑春先老，闲怜懒是真。百般啼鸟苦撩人。除却提壶、此外不堪闲。
南歌子::辛弃疾::世事从头减，秋怀彻底清。夜深犹道枕边声。试问清溪底事、不能平。月到愁边白，鸡先远处鸣。是中无有利和名。因甚山前未晓、有人行。
清平乐::辛弃疾::此身长健。还却功名愿。枉读平生三万卷。满酌金杯听劝。男儿玉带金鱼。能消几许诗书。料得今宵醉也，两行红袖争扶。
清平乐::辛弃疾::诗书万卷。合上明光殿。案上文书看未遍。眉里阴功早见。十分竹瘦松坚。看君自是长年。若解尊前痛饮，精神便是神仙。
清平乐::辛弃疾::清溪奔快。不管青山碍。千里盘盘平世界。更著溪山襟带。古今陵谷茫茫。市朝往往耕桑。此地居然形胜，似曾小小兴亡。
浪淘沙::辛弃疾::金玉旧情怀。风月追陪。扁舟千里兴佳哉。不似子猷行半路，却棹船回。来岁菊花开。记我清杯。西风雁过山台。把似倩他书不到，好与同来。
浪淘沙::辛弃疾::不肯过江东。玉帐匆匆。至今草木忆英雄。唱著虞兮当日曲，便舞春风。儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。
虞美人::辛弃疾::当年得意如芳草。日日春风好。拔山力尽忽悲歌。饮罢虞兮从此、奈君何。人间不识精诚苦。贪看青青舞。蓦然敛袂却亭亭。怕是曲中犹带、楚歌声。
新荷叶::辛弃疾::物盛还衰，眼看春药秋萁。贵贱交情，翟公门外人稀。酒酣耳热，又何须、幽愤裁诗。茂林修竹，小园曲迳疏篱。秋以为期。西风黄菊开时。拄杖敲门，从他颠倒裳衣。
生查子::辛弃疾::青山非不佳，未解留侬住。赤脚踏沧浪，为爱清溪故。朝来山鸟啼，劝上山高处。我意不关渠，自要寻兰去。
西江月::辛弃疾::宫粉厌涂娇额，浓妆要压秋花。西真人醉忆仙家。飞丹霞羽化。十里芬芳未足，一亭风露先加。杏腮桃脸费铅华。终惯秋蟾影下。
糖多令・唐多令::辛弃疾::淑景斗清明。和风拂面轻。小杯盘、同集郊。著个儿不肯上，须索要、大家行。行步渐轻盈。行行笑语频。
王孙信・寻芳草::辛弃疾::有得许多泪。又闲却、许多鸳被。枕头儿、放处都不是。旧家时、怎生睡。更也没书来，那堪被、雁儿调戏。
一翦梅::辛弃疾::记得同烧此夜香。人在回廊。月在回廊。而今独自睚昏黄。行也思量。坐也思量。锦字都来三两行。千断人肠。万断人肠。雁儿何处是仙乡。来也惶。去也惶。
一翦梅::辛弃疾::独立苍茫醉不归。日暮天寒，归去来兮。探梅踏雪几何时。今我来思。杨柳依依。白石江头曲岸□。一片闲愁，芳草萋萋。多情山鸟不须啼。桃李无言，下自成蹊。
玉楼春::辛弃疾::往年堂前路。路上人夸通判雨。去年拄杖过瓢泉，县吏垂头民笑语。学窥圣处文章古。
玉楼春::辛弃疾::山行日日妨风雨。风雨晴时君不见。墙头尘满短辕车，门外人行芳草路。南城东野应联句。
玉楼春::辛弃疾::人间反覆成云雨。凫雁江湖来又去。十千一斗饮中仙，一百八盘天上路。旧时枫叶吴江句。
南乡子::辛弃疾::好个主人家。不问因由便去。病得那人妆晃了，巴巴。系上裙儿稳也哪。别泪没些些。海誓山盟总是赊。今日新欢须记取，孩儿，更过十年也似他。
南乡子::辛弃疾::隔户语春莺。才挂帘儿敛袂行。渐见凌波罗袜步，盈盈。随笑随颦百媚生。著意听新声。尽是司空自教成。今夜酒肠还道窄，多情。莫放笼纱蜡炬明。
忆王孙::辛弃疾::登山临水送将归。悲莫悲兮生别离。不用登临怨落晖。昔人非。惟有年年秋雁飞。
柳梢青::辛弃疾::姚魏名流。年年揽断，雨恨风愁。解释春光，剩须破费，酒令诗筹。玉肌红粉温柔。更染尽、天香未休。今夜簪花，他年第一，玉殿东头。
惜分飞::辛弃疾::翡翠楼前芳草路。宝马坠鞭曾驻。最是周郎顾。尊前几度歌声误。望断碧云空日暮。流水桃源何处。闻道春归去。更无人管飘红雨。
六州歌头::辛弃疾::西湖万顷，楼观矗千门。春风路，红堆锦，翠连云。俯层轩。风月都无际，荡空蔼，开绝境，云梦泽，饶八九，不须吞。翡翠明，争上金堤去，勃姗。看贤王高会，飞盖入云烟。白鹭振振，鼓咽咽。记风流远，更休作，嬉游地，等闲看。君不见，韩献子，晋将军，赵孤存。千载传忠献，两定策，纪元勋。孙又子，方谈笑，整乾坤。直使长江如带，依前是、□赵须韩。
六州歌头::辛弃疾::晨来问疾，有鹤止庭隅。吾语汝。只三事，太愁予。病难扶。手种青松树。碍梅坞。妨花迳，才数尺。如人立。却须锄。秋水堂前，曲沼明於镜，可烛眉须。被山头急雨，耕垄灌泥涂。谁使吾庐。映污渠。叹青山好，檐外竹，遮欲尽，有还无。删竹去，吾乍可，食无鱼。爱扶疏。又欲为山计，千百虑，累吾躯。凡病此。吾过矣。子奚如。口不能言臆对，虽扁鹊、药石难除。
满江红::辛弃疾::宿酒醒时，算只有、清愁而已。人正在、青涂堂上，月华如洗。纸帐梅花归梦觉，莼羹鲈秋风起。问人生、得意几何时，吾归矣。君若问，相思事。料长在，歌声里。这情怀只是，中年如此。明月何妨千里隔，顾君与我何如耳。向尊前、重约几时来，江山美。
满江红::辛弃疾::几个轻鸥，来点破、一泓澄绿。更何处、一双，故来争浴。细读离骚还痛饮，饱看修竹何妨肉。有飞泉、日日供明珠，三千斛。春雨满，秧新谷。闲日永，眠黄犊。看云连麦垄，雪堆蚕簇。若要足时今足矣，以为未足何时足。被野老、相扶入东园，枇杷熟。
永遇乐::辛弃疾::投老空山，万松手种，政尔堪叹。何日成阴，吾年有几，似见儿孙晚。古来池馆，云烟草棘，长使後人凄断。想当年、良辰已恨，夜阑酒空人散。停云高处，谁知老子，万事不关心眼。梦觉东窗，聊复尔耳，起欲题书简。霎时风怒，倒翻笔砚，天也只教吾懒。又何事，催诗雨急，片云斗暗。
兰陵王::辛弃疾::一丘壑。老子风流占却。茅檐上、松月桂云，脉脉石泉逗山脚。寻思前事错。恼杀晨猿夜鹤。终须是、邓禹辈人，锦绣麻霞坐黄阁。长歌自深酌。看天阔鸢飞，渊静鱼跃。西风黄菊芗喷薄。怅日暮云合，佳人何处，纫兰结佩带杜若。入江海曾约。遇合。事难托。莫击磬门前，荷蒉人过，仰天大笑冠簪落。
蓦山溪::辛弃疾::饭蔬饮水，客莫嘲吾拙。高处看浮云，一丘壑、中间甚乐。功名妙手，壮也不如人，今老矣，尚何堪，堪钓前溪月。病来止酒，辜负鸬鹚杓。岁晚念平生，待都与、邻翁细说。人间万事，先觉者贤乎，深雪里，一枝开，春事梅先觉。
蓦山溪::辛弃疾::小桥流水，欲下前溪去。唤取故人来，伴先生、风烟杖屦。行穿窈窕，时历小崎岖，斜带水，半遮山，翠竹栽成路。一尊遐想，剩有渊明趣。山上有停云，看山下、细雨。野花啼鸟，不肯入诗来，还一似，笑翁诗，句没安排处。
满庭芳::辛弃疾::倾国无媒，入宫见妒，古来颦损蛾眉。看公如月，光彩众星稀。袖手高山流水，听群蛙、鼓吹荒池。文章手，直须补衮，藻火粲宗彝。痴儿。公事了，吴蚕缠绕，自吐馀丝。幸一枝粗稳，三径新治。且约湖边风月，功名事、欲使谁知。都休问，英雄千古，荒草没残碑。
满庭芳::辛弃疾::西崦斜阳，东江流水，物华不为人留。铮然一叶，天下已知秋。屈指人间得意，问谁是、骑鹤扬州。君知我，从来雅意，未老已沧州。无穷身外事，百年能几，一醉都休。恨儿曹抵死，谓我心忧。况有溪山杖屦，阮籍辈、须我来游。还堪笑，机心早觉，海上有惊鸥。
最高楼::辛弃疾::花知否，花一似何郎。又似沈东阳。瘦棱棱地天然白，冷清清地许多香。笑东君，还又向，北枝忙。著一阵、霎时间底雪。更一个、缺些儿底月。山下路，水边墙。
最高楼::辛弃疾::君听取，尺布尚堪缝。斗粟也堪舂。人间朋友犹能合，古来兄弟不相容。棣华诗，悲二叔，吊周公。长叹息、脊令原上急。重叹息、豆萁煎正泣。形则异，气应同。
江神子・江城子::辛弃疾::乱云扰扰水潺潺。笑溪山。几时闲。更觉桃源，人去隔仙凡。万壑千岩楼外雪，琼作树，玉为栏。倦游回首且加餐。短篷寒。画图间。
木兰花慢::辛弃疾::路傍人怪问，此隐者、姓陶不。堪黄菊如云，朝吟暮醉，唤不回头。纵无酒成怅望，只东篱、搔首亦风流。与客朝餐一笑，落英饱便归休。古来尧舜有巢由。江海去悠悠。待说与佳人，种成香草，莫怨灵修。
木兰花慢::辛弃疾::旧时楼上客，爱把酒、向南山。笑白发如今，天教放浪，来往其间。登楼更谁念我，却回头、西北望层栏。云雨珠帘画栋，笙歌雾鬓云鬟。近来堪入画图看。父老愿公欢。甚拄笏悠然，朝来爽气，正尔相关。
木兰花慢::辛弃疾::可怜今夕月，向何处、去悠悠。是别有人间，那边才见，光影东头。是天外空汗漫，但长风、浩浩送中秋。飞镜无根谁系，嫦娥不嫁谁留。谓洋海底问无由。恍忽使人愁。怕万里长鲸，纵横触破，玉殿琼楼。
声声慢::辛弃疾::停云霭霭，八表同昏，尽日时雨。搔首良朋，门前平陆成江。春醪湛湛独抚，限弥襟、闲饮东窗。空延伫，恨舟车南北，欲往何从。叹息东园佳树，列初荣枝叶，再兢春风。日月于征，安得促席从容。翩翩何处飞鸟，息庭树、好语和同。当年事，问几人、亲友似翁。
八声甘州::辛弃疾::故将军、饮罢夜归来，长亭解雕鞍。恨灞陵醉尉，匆匆未识，桃李无言。射虎山横一骑，裂石响惊弦。落托封侯事，岁晚田间。谁向桑麻杜曲，要短衣匹马，移住南山。看风流慷慨，谈笑过残年。
水调歌头::辛弃疾::相公倦台鼎，要伴赤松游。高牙千里东下，笳鼓万貔貅。试问东山风月，更著中年丝竹，留得谢公不。孺子宅边水，云影自悠悠。占古语，方人也，正黑头。穹龟突兀千丈，石打玉溪流。金印沙堤时节，画栋珠帘云雨，一醉早归休。贱子亲再拜，西北有神州。
水调歌头::辛弃疾::长恨复长恨，裁作短歌行。何人为我楚舞，听我楚狂声。余既滋兰九畹，又树蕙之百亩，秋菊更餐英。门外沧浪水，可以濯吾缨。一杯酒，问何似，身後名。人间万事，□□常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。
水调歌头::辛弃疾::我亦卜居者，岁晚望三闾。昂昂千里，泛泛不作水中凫。好在书携一束，莫问家徒四壁，往日置锥无。借车载家具，家具少於车。舞乌有，歌亡是，饮子虚。二三子者爱我，此外故人疏。幽事欲论谁共，白鸥飞来似可，忽去复何如。群鸟欣有托，吾亦爱吾庐。
水调歌头::辛弃疾::四坐且勿语，听我醉中吟。池塘春草未歇，高树变鸣禽。鸿雁初飞江上，蟋蟋还来床下，时序百年心。谁要卿料理，山水有清音。欢多少，歌长短，酒浅深。而今已不如昔，後定不如今。闲处直须行乐，良夜更教秉烛，高会惜分阴。白发短如许，黄菊倩谁簪。
水龙吟::辛弃疾::昔时曾有佳人，翩然绝世而独立。未论一顾倾城，再顾又倾人国。宁不知其，倾城倾国，佳人难得。看行云行雨，朝朝暮暮，阳台下、襄王侧。堂上更阑烛灭。记主人、留髡送客。合尊促坐，罗襦襟解，微闻芗泽。当此之时，止乎礼义，不淫其色。但□□□□，啜其泣矣，又何嗟及。
贺新郎::辛弃疾::翠浪吞平野。挽天河、谁来照影，卧龙山下。烟雨偏宜晴更好，约略西施未嫁。待细把、江山图画。千顷光中堆滟，似扁舟、欲下瞿塘马。中有句，浩难写。诗人例入西湖社。记风流、重来手种，绿阴成也。陌上游人夸故国，十里水晶台榭。更夏道、横空清夜。粉黛中□歌妙曲，问当年、鱼鸟无存者。堂上燕，又长夏。
贺新郎::辛弃疾::觅句如东野。想钱塘、风流处士，水仙祠下。更隐小孤烟浪里，望断彭郎欲嫁。是一色、空难画。谁解胸中吞云梦，试呼来、草赋看司马。须更把，上林写。鸡豚旧日渔樵社。问先生、带湖春涨，几时归也。为爱琉璃三万顷，正卧水亭烟榭。对玉塔、微澜深夜。雁鹜如云休报事，被诗逢敌手皆者。春草梦，也宜夏。
贺新郎::辛弃疾::绿树听鹈。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。
贺新郎::辛弃疾::甚矣吾衰矣。怅平生、交游零落，只今馀几。白发空垂三千丈，一笑人间万事。问何物、能令公喜。我见青山多妩媚，料青山、见我应如是。情与貌，略相似。一尊搔首东窗里。想渊明、停云诗就，此时风味。江左沈酣求名者，岂识浊醪妙理。回首叫、云飞风起。不恨古人吾不见，恨古人、不见吾狂耳。知我者，二三子。
沁园春::辛弃疾::我见君来，顿觉吾庐，溪山美哉。怅平生肝胆，都成楚越，只今胶膝，谁是陈雷。搔首踟蹰，爱而不见，要得诗来渴望梅。还知否，快清风入手，日看千回。直须抖擞尘埃。人怪我柴门今始开。向松间乍可，从他喝道，庭中且莫，踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。
沁园春::辛弃疾::杯汝来前，老子今朝，点检形骸。甚长年抱渴，咽如焦釜，于今喜睡，气似奔雷。汝说刘伶，古今达者，醉後何妨死便埋。浑如此，叹汝於知已，真少恩哉。更凭歌舞为媒。算合作平居鸠毒猜。况怨无大小，生於所爱，物无美恶，过则为灾。与汝成言，勿留亟退，吾力犹能肆汝杯。杯再拜，道麾之即去，招则须来。
沁园春::辛弃疾::杯汝知乎，酒泉罢侯，鸱夷乞骸。更高阳入谒，都称齑臼，杜康初筮，正得云雷。细数从前，不堪余恨，岁月都将曲埋。君诗好，似提壶却劝，沽酒何哉。君言病岂无媒。似壁上雕弓蛇暗猜。记醉眠陶令，终全至乐，独醒屈子，未免沈灾。欲听公言，惭非勇者，司马家儿解覆杯。还堪笑，借今宵一醉，为故人来。
哨遍::辛弃疾::蜗角斗争，左触右蛮，一战连千里。君试思、方寸此心微。总虚空、并包无际。喻此理。何言泰山毫末，从来天地一米。嗟大小相形，鸠鹏自乐，之二虫又何知。记跖行仁义孔丘非。更殇乐长年老彭悲。火鼠论寒，冰蚕语热，定谁同异。噫。贵贱随时。连城才换一羊皮。谁与齐万物，庄周吾梦见之。正商略遗篇，翩然顾笑，空堂梦觉题秋水。有客问洪河，百川灌雨，泾流不辨涯。於是焉河伯欣然喜。以天下之美尽在己。渺沧溟望洋东视。逡巡向若惊叹，谓我非逢子。大方达观之家，未免长见，犹然笑耳。
哨遍::辛弃疾::一壑自专，五柳笑人，晚乃归田里。问谁知、几者动之微。望飞鸿、冥冥天际。论妙理。浊醪正堪长醉。从今自酿躬耕米。嗟美恶难齐，盈虚如代，天耶何必人知。试回头五十九年非。似梦里欢娱觉来悲。夔乃怜，谷亦亡羊，算来何异。嘻。物讳穷时。丰狐文豹罪因皮。富贵非吾愿，皇皇乎欲何之。正万籁都沈，月明中夜，心弥万里清如水。却自觉神游，归来坐对，依稀淮岸江。看一时鱼鸟忘情喜。会我已忘机更忘己。又何曾物我相视。非会濠梁遗意，要是吾非子。但教河伯、休惭海若，大小均为水耳。
念奴娇::辛弃疾::未须草草，赋梅花，多少骚人词客。总被西湖林处士，不肯分留风月。疏影横斜，暗香浮动，□□春消息。尚馀花品，未忝今古人物。看取香月堂前，岁寒相对，楚两龚之洁。自与诗家成一种，不系南昌仙籍。怕是当年，香山老子，姓白来江国。谪仙人，字太白，还又名白。
念奴娇::辛弃疾::为沽美酒，过溪来、谁道幽人难致。更觉元龙楼百尺，湖海平生豪气。自叹年来，看花索句，老不如人意。东风归路，一川松竹如醉。怎得身似庄周，梦中蝴蝶，花底人间世。记取江头三月暮，风雨不为春计。万斛愁来，金貂头上，不抵银瓶贵。无多笑我，此篇聊当宾戏。
感皇恩::辛弃疾::富贵不须论，公应自有。且把新词祝公寿。当年仙桂，父子同攀希有。人言金殿上，他年又。冠冕在前，周公拜手。同日催班鲁公後。此时人羡，绿鬓朱颜依旧。亲朋来贺喜，休辞酒。
感皇恩::辛弃疾::案上数编书，非庄即老。会说忘言始知道。万言千句，自不能忘堪笑。朝来梅雨霁，青青好。一壑一丘，轻衫短帽。白发多时故人少。子云何在，应有玄经□草。江河流日夜，何时了。
感皇恩::辛弃疾::七十古来稀，未为稀有。须是荣华更长久。满床靴笏，罗列儿孙新妇。精神浑是个，西王母。遥想画堂，两行红袖。妙舞清歌拥前後。大男小女，逐个出来为寿。一个一百岁，一杯酒。
南乡子::辛弃疾::无处著春光。天上飞来诏十行。父老欢呼童稚舞，前江。千载周家孝义乡。草木尽芬芳。更觉溪头水也香。我道乌头门侧畔，诸郎。准备他年昼锦堂。
小重山::辛弃疾::绿涨连云翠拂空。十分风月处，著衰翁。垂杨影断岸西东。君恩重，教且种芙蓉。十里水晶宫。有时骑马去，笑儿童。
婆罗门引::辛弃疾::落花时节，杜鹃声里送君归。未消文字湘累。只怕蛟龙云雨，後会渺难期。更何人念我，老大伤悲。已而已而。算此意、只君知。记取岐亭买酒，云洞题诗。
婆罗门引::辛弃疾::绿阴啼鸟，阳关未彻早催归。歌珠凄断累累。回首海山何处，千里共襟期。叹高山流水，弦断堪悲。中心怅而。似风雨、落花知。更拟停云君去，细□陶诗。
婆罗门引::辛弃疾::落星万点，一天宝焰下层霄。人间叠作仙鳌。最爱金连侧畔，红粉袅花梢。更鸣鼍击鼓，喷玉吹箫。曲江画桥。记花月、可怜宵。想见闲愁未了，宿酒才消。
行香子::辛弃疾::好雨当春。要趁归耕。况而今、已是清明。小窗坐地，侧听檐声。恨夜来风，夜来月，夜来云。花絮飘零。莺燕丁宁。怕妨侬、湖上闲行。
行香子::辛弃疾::白露园蔬。碧水溪鱼。笑先生、网钓还锄。小窗高卧，风展残书。看北移山，盘谷序，辋川图。白饭青刍。赤脚长须。客来时、酒尽重沽。
行香子::辛弃疾::云岫如簪。野涨蓝。向春阑、绿醒红酣。青裙缟袂，两两三三。把曲生禅，玉版句，一时参。拄杖弯环。过眼嵌岩。岸轻乌、白发。
粉蝶儿::辛弃疾::昨日春如，十三女儿学绣。一枝枝、不教花瘦。甚无情，便下得，雨风。向园林、铺作地衣红绉。而今春似，轻薄荡子难久。记前时、送春归後。
锦帐春::辛弃疾::春色难留，酒杯常浅。把旧恨、新愁相间。五更风，千里梦，看飞红几片。这般庭院。几许风流，几般娇懒。问相见、何如不见。燕飞忙，莺语乱。
夜游宫::辛弃疾::几个相知可喜。才厮见、说山说水。颠倒烂熟只这是。怎奈向，一回说，一回美。有个尖新底。说底话、非名即利。
浪淘沙::辛弃疾::身世酒杯中。万事皆空。古来三五个英雄。雨打风吹何处是，汉殿秦宫。梦入少年丛。歌舞匆匆。老僧夜半误鸣钟。惊起西窗眠不得，卷地西风。
河传::辛弃疾::春水。千里。孤舟浪起。梦携西子。觉来村巷夕阳斜。几家。短墙红杏花。晚云做造些儿雨。折花去。岸上谁家女。太狂颠。那岸边。柳绵。被风吹上天。
西江月::辛弃疾::人道偏宜歌舞，天教只入丹青。喧天画鼓要他听。把著花枝不应。何处娇魂瘦影，向来软语柔情。有时醉里唤卿卿。却被傍人笑问。
西江月::辛弃疾::万事云烟忽过，一身蒲柳先衰。而今何事最相宜。宜醉宜游宜睡。早趁催科了纳，更量出入收支。乃翁依旧管些儿。管竹管山管水。
丑奴儿・采桑子::辛弃疾::少年不识愁滋味，爱上层楼。爱上层楼。为赋新词强说愁。而今识尽愁滋味，欲说还休。
破阵子::辛弃疾::少日春风满眼，而今秋叶辞柯。便好消磨心下事，莫忆寻常醉後歌。可怜白发多。明日扶头颠倒，倩谁伴舞婆娑。
破阵子::辛弃疾::宿麦畦中雉，柔桑陌上蚕生。骑火须防花月暗，玉唾长携彩笔行。隔墙人笑声。莫说弓刀事业，依然诗酒功名。
定风波::辛弃疾::少日犹堪话别离。老来怕作送行诗。极目南云无过雁。君看。梅花也解寄相思。无限江山行未了。父老。不须和泪看旌旗。後会丁宁何日□。
定风波::辛弃疾::莫望中州叹黍离。元和圣德要君诗。老去不堪谁似我。归卧。青山活计费寻思。谁筑诗墙高十丈。直上。看君斩将更搴旗。歌舞正浓还有语。
踏莎行::辛弃疾::进退存亡，行藏用舍。小人请学樊须稼。衡门之下可栖迟，日之夕矣□□下。去卫灵公，遭桓司马。东西南北之人也。长沮粲溺耦而耕，丘何为是栖栖者。
汉宫春::辛弃疾::春已归来，看美人头上，袅袅春幡。无端风雨，未肯收尽馀寒。年时燕子，料今宵、梦到西园。浑未办、黄柑荐酒，更传青韭堆盘。却笑东风从此，便薰梅染柳，更没些闲。闲时又来镜里，转变朱颜。
归朝欢::辛弃疾::山下千林花太俗。山上一枝看不足。春风正在此花边，菖蒲自蘸清溪绿。与花同草木。问谁风雨飘零速。莫怨歌，夜深岩下，惊动白云宿。病怯残年频自卜。老爱遗编难细读。苦无妙手画於菟，人间雕刻真成鹄。梦中人似玉。
玉蝴蝶::辛弃疾::古道行人来去，香红满树，风雨残花。望断青山，高处都被云遮。客重来、风流觞咏，春已去、光景桑麻。苦无多。一条垂柳，两个啼鸦。人家。疏疏翠竹，阴阴绿树，浅浅寒沙。醉兀篮舆，夜来豪饮太狂些。到如今、都齐醒却，只依旧、无奈愁何。
雨中花慢::辛弃疾::旧雨常来，今□不来，佳人偃蹇谁留。幸山中芋栗，今岁全收。贫贱交情落落，古今吾道悠悠。怪新来却见，文反离骚，诗□秦州。功名只道，无之不乐，那知有更堪忧。怎奈向、儿曹抵死，唤不回头。
临江仙::辛弃疾::一自酒情诗兴懒，舞裙歌扇阑珊。好天良夜月团团。杜陵真好事，留得一钱看。岁晚人欺程不识，怎教阿堵留连。杨花榆荚雪漫天。从今花影下，只看绿苔圆。
临江仙::辛弃疾::鼓子花开春烂漫，荒园无限思量。今朝拄杖过西乡。急呼桃叶渡，为看牡丹忙。不管昨宵风雨横，依然红紫成行。白头陪奉少年场。一枝簪不住，推道帽檐长。
玉楼春::辛弃疾::三三两两谁家女。听取鸣禽枝上语。提壶沽酒已多时，婆饼焦时须早去。醉中忘却来时路。
南歌子::辛弃疾::散发披襟处，浮瓜沈李杯。涓涓流水细侵阶。凿个池儿，唤个月儿来。画栋频摇动，红葵尽倒开。斗匀红粉照香腮。有个人人，把做镜儿猜。
品令::辛弃疾::更休说。便是个、住世观音菩萨。甚今年、容貌八十岁，见底道、才十八。莫献寿星香烛。
武陵春::辛弃疾::桃李风前多妩媚，杨柳更温柔。唤取笙歌烂熳游。且莫管闲愁。好趁春晴连夜赏，雨便一春休。
鹧鸪天::辛弃疾::聚散匆匆不偶然。二年遍历楚山川。但将痛饮酬风月，莫放离歌入管弦。萦绿带，点青钱。东湖春水碧连天。明朝放我东归去，後夜相思月满船。
鹧鸪天::辛弃疾::翰墨诸君久擅场。胸中书传许多香。苦无丝竹衔杯乐，却看龙蛇落笔忙。闲意思，老风光。酒徒今有几高阳。黄花不怯秋风冷，只怕诗人两鬓霜。
鹧鸪天::辛弃疾::万事纷纷一笑中。渊明把菊对秋风。细看爽气今犹在，惟有南山一似翁。情味好，语言工。三贤高会古来同。谁知止酒停云老，独立斜阳数过鸿。
鹧鸪天::辛弃疾::点尽苍苔色欲空。竹篱茅舍要诗翁。花馀歌舞欢娱外，诗在经营惨澹中。听软语，笑衰容。一枝斜坠翠鬟松。浅颦轻笑谁堪醉，看取萧然林下风。
鹧鸪天::辛弃疾::病绕梅花酒不空。齿牙牢在莫欺翁。恨无飞雪青松畔，却放疏花翠叶中。冰作骨，玉为容。当年宫额鬓云松。直须烂醉烧银烛，横笛难堪一再风。
鹧鸪天::辛弃疾::句里春风正剪裁。溪山一片画图开。轻鸥自趁虚船去，荒犬还迎野妇回。松菊竹，翠成堆。要擎残雪斗疏梅。乱鸦毕竟无才思，时把琼瑶蹴下来。
鹧鸪天::辛弃疾::石壁虚云积渐高。溪声绕屋几周遭。自从一雨花零乱，却爱微风草动摇。呼玉友，荐溪毛。殷勤野老苦相邀。杖藜忽避行人去，认是翁来却过桥。
鹧鸪天::辛弃疾::自古高人最可嗟。只因疏懒取名多。居山一似庚桑楚，种树真成郭橐驼。云子饭，水晶瓜。林间携客更烹茶。君归休矣吾忙甚，要看蜂儿趁晚衙。
鹧鸪天::辛弃疾::掩鼻人间臭腐场。古来惟有酒偏香。自从归住云烟畔，直到而今歌舞忙。呼老伴，共秋光。黄花何事避重阳。要知烂熳开时节，直待西风一夜霜。
鹧鸪天::辛弃疾::谁共春光管日华。朱朱纷纷野蒿花。闲愁投老无多子，酒病而今较减些。山远近，路横斜。正无聊处管弦哗。去年醉处犹能记，细数溪边第几家。
鹧鸪天::辛弃疾::占断雕栏只一株。春风费尽几工夫。天香夜染衣犹湿，国色朝酣酒未苏。娇欲语，巧相扶。不妨老干自扶疏。恰如翠幕高堂上，来看红衫百子图。
鹧鸪天::辛弃疾::翠盖牙签几百株。杨家姊妹夜游初。五花结队香如雾，一朵倾城醉未苏。闲小立，困相扶。夜来风雨有情无。愁红惨绿今宵看，却似吴宫教阵图。
鹧鸪天::辛弃疾::浓紫深红一画图。中间更著玉盘盂。先裁翡翠装成盖，更点胭脂染透酥。香潋滟，锦模糊。主人长得醉功夫。莫携弄玉栏边去，羞得花枝一朵无。
鹧鸪天::辛弃疾::老病那堪岁月侵。霎时光景值千金。一生不负溪山债，百药难治书史淫。随巧拙，任浮沈。人无同处面如心。不妨旧事从头记，要写行藏入笑林。
鹧鸪天::辛弃疾::鸡鸭成群晚不收。桑麻长过屋山头。有何不可吾方羡，要底都无饱便休。新柳树，旧沙洲。去年溪打那边流。自言此地生儿女，不嫁金家即聘周。
鹧鸪天::辛弃疾::不向长安路上行。却教山寺厌逢迎。味无味处求吾乐，材不材间过此生。宁作我，岂其卿。人间走遍却归耕。一松一竹真朋友，山鸟山花好弟兄。
鹧鸪天::辛弃疾::是处移花是处开。古今兴废几池台。背人翠羽偷鱼去，抱蕊黄须趁蝶来。掀老瓮，拨新醅。客来且尽两三杯。日高盘馔供何晚，市远鱼鲑买未回。
浣溪沙::辛弃疾::寸步人间百尺楼。孤城春水一沙鸥。天风吹树几时休。突兀趁人山石狠，朦胧避路野花羞。人家平水庙东头。
浣溪沙::辛弃疾::细听春山杜宇啼。一声声是送行诗。朝来白鸟背人飞。对郑子真岩石卧，趁陶元亮菊花期。而今堪诵北山移。
浣溪沙::辛弃疾::草木於人也作疏。秋来咫尺共荣枯。空山晚翠孰华余。孤竹君穷犹抱节，赤松子嫩已生须。主人相爱肯留无。
浣溪沙::辛弃疾::艳杏夭桃两行排。莫携歌舞去相催。次第未堪供醉眼，去年栽。春意才从梅里过，人情都向柳边来。咫尺东家还又有，海棠开。
浣溪沙::辛弃疾::酒面低迷翠被重。黄昏院落月朦胧。堕髻啼妆孙寿醉，泥秦宫。试问花留春几日，略无人管雨和风。瞥向绿珠楼下见，坠残红。
浣溪沙::辛弃疾::强欲加餐竟未佳。只宜长伴病僧斋。心似风吹香篆过，也无灰。山上朝来云出岫，随风一去未曾回。次第前村行雨了，合归来。
浣溪沙::辛弃疾::新葺茅檐次第成。青山恰对小窗横。去年曾共燕经营。病怯杯盘甘止酒，老依香火苦翻经。夜来依旧管弦声。
浣溪沙::辛弃疾::花向今朝粉面匀。柳因何事翠眉颦。东风吹雨细於尘。自笑好山如好色，只今怀树更怀人。闲愁闲恨一番新。
浣溪沙::辛弃疾::台倚崩崖玉灭瘢。青山却作捧心颦。远林烟火几家村。引入沧浪鱼得计，展成寥阔鹤能言。几时高处见层轩。
浣溪沙::辛弃疾::总把平生入醉乡。大都三万六千场。今古悠悠多少事，莫思量。微有寒些春雨好，更无寻处野花香。年去年来还又笑，燕飞忙。
浣溪沙::辛弃疾::北陇田高踏水频。西溪禾早已尝新。隔墙沽酒□纤鳞。忽有微凉何处雨，更无留影霎时云。卖瓜声过竹边村。
新荷叶::辛弃疾::曲水流觞，赏心乐事良辰。兰蕙光风，转头天气还新。明眸皓齿，看江头、有女如云。折花归去，绮罗陌上芳尘。能几多春。试听啼鸟殷勤。览物兴怀，向来哀乐纷纷。
生查子::辛弃疾::漫天春雪来，才抵梅花半。最爱雪边人，楚些裁成乱。雪儿偏解歌，只要金杯满。谁道雪天寒，翠袖阑干暖。
生查子::辛弃疾::去年燕子来，帘幕深深处。香径得泥归，都把琴书污。今年燕子来，谁听呢喃语。不见卷帘人，一阵黄昏雨。
昭君怨::辛弃疾::人面不如花面。花到开时重见。独倚小阑干。许多山。落叶西风时候。人共青山都瘦。说道梦阳台。几曾来。
乌夜啼::辛弃疾::晚花露叶风条。燕飞高。行过长廊西畔、小红桥。
朝中措::辛弃疾::年年团扇怨秋风。愁绝宝杯空。山下卧龙丰度，台前戏马英雄。
朝中措::辛弃疾::夜深残月过山房。睡觉北窗凉。起绕中庭独步，一天星斗文章。
河渎神::辛弃疾::芳草绿萋萋。断肠绝浦相思。山头人望翠云旗。蕙香佳酒君归。惆怅画檐双燕舞。东风吹散灵雨。
太常引::辛弃疾::一轮秋影转金波。飞镜又重磨。把酒问娥。被白发、欺人奈何。乘风好去，长空万里，直下看山河。
清平乐::辛弃疾::少年痛饮。忆向吴江醒。明月团圆高树影。十里蔷薇水冷。大都一点宫黄。人间直恁芳芬。怕是九天风露，染教世界都香。
清平乐::辛弃疾::东园向晓。阵阵西风好。唤起仙人金小小。翠羽玲珑装了。一枝沈畔开时。罗帏翠幕低垂。恁地十分遮护，打窗早有蜂儿。
清平乐::辛弃疾::春宵睡重。梦里还相送。枕畔起寻双玉凤。半日才知是梦。一从卖翠人还。又无音信经年。却把泪来做水，流也流到伊边。
菩萨蛮::辛弃疾::旌旗依旧长亭路。尊前试点莺花数。何处捧心颦。人间别样春。功名君自许。少日闻鸡舞。诗句到梅花。春风十万家。
菩萨蛮::辛弃疾::画楼影蘸清溪水。歌声响彻行云里。帘幕燕双双。绿杨低映窗。曲中特地误。要试周郎顾。醉里客魂消。春风大小乔。
菩萨蛮::辛弃疾::万金不换囊中术。上医元自能医国。软语到更阑。绨袍范叔寒。江头杨柳路。马踏春风去。快趁两三杯。河豚欲上来。
菩萨蛮::辛弃疾::看灯元是菩提叶。依然会说菩提法。法似一灯明。须叟千万灯。灯边花更满。谁把空花散。说与病维摩。而今天女歌。
菩萨蛮::辛弃疾::游人占却岩中屋。白云只向檐头宿。谁解探玲珑。青山十里空。松篁通一径。噤山花冷。今古几千年。西乡小有天。
菩萨蛮::辛弃疾::葛巾自向沧浪濯。朝来漉酒那堪著。高树莫鸣蝉。晚凉秋水眠。竹床能几尺。上有华胥国。山上咽飞泉。梦中琴断弦。
柳梢青::辛弃疾::莫炼丹难。黄河可塞，金可成难。休辟谷难。吸风饮露，长忍饥难。劝君莫远游难。何处有、西王母难。休采药难。人沈下土，我上天难。
贺新郎::辛弃疾::濮上看垂钓。更风流、羊裘泽畔，精神孤矫。楚汉黄金公卿印，比著渔竿谁小。但过眼、才堪一笑。惠子焉知濠梁乐，望桐江、千丈高台好。烟雨外，几鱼鸟。古来如许高人少。细平章、两翁似与，巢由同调。已被尧知方洗耳，毕竟尘污人了。要名字、人间如扫。我爱蜀庄沈冥者，解门前、不使徵书到。君为我，画三老。
贺新郎::辛弃疾::下马东山路。恍临风、周情孔思，悠然千古。寂寞东家丘何在，缥缈危亭小鲁。试重上、岩岩高处。更忆公归西悲日，正、陌上多零雨。嗟费却，几章句。谢安雅志还成趣。记风流、中年怀抱，长携歌舞。政尔良难君臣事，晚听秦筝声苦。快满眼、松篁千亩。把似渠垂功名泪，算何如、且作溪山主。双白鸟，又飞去。
贺新郎::辛弃疾::逸气轩眉宇。似王良、轻车熟路，骅骝欲舞。我觉君非池中物，咫尺蛟龙云雨。时与命、犹须天付。兰佩芳菲无人问，叹灵均、欲向重华诉。空壹郁，共谁语。儿曹不料扬雄赋。怪当年、甘泉误说，青葱玉树。风引船回沧溟阔，目断三山伊阻。但笑指、吾庐何许。门外苍官千百辈，尽堂堂、八尺须髯古。谁载酒，带湖去。
贺新郎::辛弃疾::路入门前柳。到君家、悠然细说，渊明重九。岁晚凄其无诸葛，惟有黄花入手。更西风、东篱依旧。斗顿南山高如许，是先生、拄杖归来後。山不记，何年有。是中不减康庐秀。倩西风、为君唤起，翁能来否。鸟倦飞还平林去，云肯无心出岫。剩准备、新诗几首。欲辨忘言当年意，慨遥遥、我去羲农久。天下事，可无酒。
贺新郎::辛弃疾::曾与东山约。为鱼、从容分得，清泉一勺。堪笑高人读书处，多少松窗竹阁。甚长被、游人占却。万卷何言达时用，士方穷、早与人同乐。新种得，几花药。山头怪石蹲秋鹗。俯人间、尘埃野马，孤撑高攫。拄杖危亭扶未到，已觉云生两脚。更换却、朝来毛发。此地千年曾物化，莫呼猿、且自多招鹤。吾亦有，一丘壑。
贺新郎::辛弃疾::拄杖重来约。对东风、洞庭张乐，满空箫勺。巨海拔犀头角出，来向此山高阁。尚两两、三三前却。老我伤怀登临际，问何方、可以平哀乐。唯酒是，万金药。劝君且作横空鹗。便休论、人间腥腐，纷纷乌攫。九万里风斯在下，翻覆云头雨脚。更直上、濯发。好卧长虹陂十里，是谁言、听取双黄鹤。推翠影，浸云壑。
贺新郎::辛弃疾::听我三章约。有谈功、谈名者舞，谈经深酌。作赋相如亲涤器，识字子云投阁。算枉把、精神费却。此会不如公荣者，莫呼来、政尔妨人乐。医俗士，苦无药。当年众鸟看孤鹗。意飘然、横空直把，曹吞刘攫。老我山中谁来伴，须信穷愁有脚。似剪尽、还生僧发。自断此生天休问，倩何人、说与乘轩鹤。吾有志，在沟壑。
贺新郎::辛弃疾::高阁临江渚。访层城、空馀旧迹，黯然怀古。画栋珠帘当日事，不见朝云暮雨。但遗意、西山南浦。天宇修眉浮新绿，映悠悠、潭影长如故。空有恨，奈何许。王郎健笔夸翘楚。到如今、落霞孤鹜，竞传佳句。物换星移知几度，梦想珠歌翠舞。为徙倚、阑干凝伫。目断平芜苍波晚，快江风、一瞬澄襟暑。谁共饮，有诗侣。
水龙吟::辛弃疾::老来曾识渊明，梦中一见参差是。觉来幽恨，停觞不御，欲歌还止。白发西风，折腰五斗，不应堪此。问北窗高卧，东篱自醉，应别有、归来意。须信此翁未死。到如今、凛然生气。吾侪心事，古今长在，高山流水。富贵他年，直饶未免，也应无味。甚东山何事，当时也道，为苍生起。
水龙吟::辛弃疾::被公惊倒瓢泉，倒流三峡词源泻。长安纸贵，流传一字，千金争舍。割肉怀归，先生自笑，又何廉也。但衔杯莫问，人间岂有，如孺子、长贫者。谁识稼轩心事，似风乎、舞雩之下。回头落日，苍茫万里，尘埃野马。更想隆中，卧龙千尺，高吟才罢。倩何人与问，雷鸣瓦釜，甚黄锺哑。
水调歌头::辛弃疾::木末翠楼出，诗眼巧安排。天公一夜，削出四面玉崔嵬。畴昔此山安在，应为先生见挽，万马一时来。白鸟飞不尽，却带夕阳回。劝公饮，左手蟹，右手杯。人间万事变灭，今古几池台。君看庄生达者，犹对山林皋壤，哀乐未忘怀。我老尚能赋，风月试追陪。
水调歌头::辛弃疾::万事几时足，日月自西东。无穷宇宙，人是一粟太仓中。一葛一裘经岁，一钵一瓶终日，老子旧家风。更著一杯酒，梦觉大槐宫。记当年，吓腐鼠，叹冥鸿。衣冠神武门外，惊倒几儿童。休说须弥芥子，看取鹏斥，小大若为同。君欲论齐物，须访一枝翁。
水调歌头::辛弃疾::唤起子陆子，经德问何如。万锺於我何有，不负古人书。闻道千章松桂，剩有四时柯叶，霜雪岁寒馀。此是山境，还似象山无。耕也馁，学也禄，孔子徒。青衫毕竟升斗，此意正关渠。天地清宁高下，日月东西寒暑，何用著工夫。两字君勿惜，借我榜吾庐。
水调歌头::辛弃疾::十里深窈窕，万瓦碧参差。青山屋上，流水屋下绿横溪。真得归来笑语，方是闲中风月，剩费酒边诗。点检歌舞了，琴罢更围棋。王家竹，陶家柳，谢家池。知君勋业未了，不是枕流时。莫向痴儿说梦，且作山人索价，颇怪鹤书迟。一事定嗔我，已办北山移。
水调歌头::辛弃疾::高马勿捶面，千里事难量。长鱼变化云雨，无使寸鳞伤。一壑一丘吾事，一斗一石皆醉，风月几千场。须作猬毛磔，笔作剑锋长。我怜君，痴绝似，顾长康。纶巾羽扇颠倒，又似竹林狂。解道澄江如练，准备停云堂上，千首买秋光。怨调为谁赋，一斛贮槟榔。
水调歌头::辛弃疾::我志在寥阔，畴昔梦登天。摩挲素月，人世俯仰已千年。有客骖麟并凤，云遇青山赤壁，相约上高寒。酌酒援北斗，我亦虱其间。少歌曰，神甚放，形则眠。鸿鹄一再高举，天地睹方圆。欲重歌兮梦觉，推枕惘然独念，人事底亏全。有美人可语，秋水隔娟娟。
念奴娇::辛弃疾::看公风骨，似长松磊落，多生奇节。世上儿曹都蓄缩，冻芋旁堆秋瓞。结屋溪头，境随人胜，不是江山别。紫云如阵，妙歌争唱新阕。尊酒一笑相逢，与公臭味，菊茂兰须悦。天上四时调玉烛，万事宜询黄发。看取东归，周家叔父，手把元龟说。祝公长似，十分今夜明月。
念奴娇::辛弃疾::龙山何处，记当年高会，重阳佳节。谁与老兵供一笑，落帽参军华发。莫倚忘怀，西风也会，点检尊前客。凄凉今古，眼中三两飞蝶。须信采菊东篱，高情千载，只有陶彭泽。爱说琴中如得趣，弦上何劳声切。试把空杯，翁还肯道，何必杯中物。临风一笑，请翁同醉今夕。
念奴娇::辛弃疾::君诗好处，似邹鲁儒家，还有奇节。下笔如神强压韵，遗恨都无毫发。灸手炎来，掉头冷去，无限长安客。丁宁黄菊，未消勾引蜂蝶。天上绛阙清都，听君归去，我自癯山泽。人道君才刚百炼，美玉都成泥切。我爱风流，醉中颠倒，丘壑胸中物。一杯相属，莫孤风月今夕。
新荷叶::辛弃疾::曲水流觞，赏心乐事良辰。今几千年，风流禊事如新。明眸皓齿，看江头、有女如云。折花归去，绮罗陌上芳尘。丝竹纷纷。杨花飞鸟衔巾。争似群贤，茂林修竹兰亭。
新荷叶::辛弃疾::种豆南山，零落一顷为萁。岁晚渊明，也吟草盛苗稀。风流地，向尊前、采菊题诗。悠然忽见，此山正绕东篱。千载襟期。高情想像当时。小阁横空，朝来翠扑人衣。
婆罗门引::辛弃疾::龙泉佳处，种花满县却东归。腰间玉若金累。须信功名富贵，长与少年期。怅高山流水，古调今悲。卧龙暂而。算天上、有人知。最好五十学易，三百篇诗。
行香子::辛弃疾::少日尝闻。富不如贫。贵不如、贱者长存。由来至乐，总属闲人。且饮瓢泉，弄秋水，看停云。岁晚情亲。老语弥真。记前时、劝我殷勤。
江神子・江城子::辛弃疾::簟铺湘竹帐垂纱。醉眠些。梦天涯。一枕惊回，水底沸鸣蛙。借问喧天成鼓吹，良自苦，为官哪。心空喧静不争多。病维摩。意云何。
江神子・江城子::辛弃疾::两轮屋角走如梭。太忙些。怎禁他。拟倩何人，天上劝羲娥。何似从容来小住，倾美酒，听高歌。人生今古不须磨。积教多。似尘沙。
沁园春::辛弃疾::叠嶂西驰，万马回旋，众山欲东。正惊湍直下，跳珠倒溅，小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。争先见面重重。看爽气朝来三数峰。似谢家子弟，衣冠磊落，相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水。
沁园春::辛弃疾::甲子相高，亥首曾疑，绛县老人。看长身玉立，鹤般风度，方颐须磔，虎样精神。文烂卿云，诗凌鲍谢，笔势更右军。浑馀事，羡仙都梦觉，金阙名存。门前父老忻忻。焕奎阁新褒沼语温。记他年帷幄，须依日月，只今剑履，快上星辰。人道阴功，天教多寿，看到貂蝉七叶孙。君家里，是几枝丹桂，几树灵椿。
喜迁莺::辛弃疾::暑风凉月。爱亭亭无数，绿衣持节。掩冉如羞，参差似妒，拥出芙渠花发。步衬潘娘堪恨，貌比六郎谁洁。添白鹭，晚晴时，公子佳人并列。休说。搴木末。当日灵均，恨与君王别。心阻媒劳，交疏怨极，恩不甚兮轻绝。千古离骚文字，芳至今犹未歇。都休问，但千杯快饮，露荷翻叶。
永遇乐::辛弃疾::怪底寒梅，一枝雪里，直恁愁绝。问讯无言，依稀似妒，天上飞英白。江山一夜，琼瑶万顷，此段如何妒得。细看来，风流添得，自家越样标格。晓来楼上，对花临镜，学作半妆宫额。著意争妍，那知却有，人妒花颜色。无情休问，许多般事，且自访梅踏雪。待行过溪桥，夜半更邀素月。
永遇乐::辛弃疾::烈日秋霜，忠肝义胆，千载家谱。得姓何年，细参辛字，一笑君听取。艰辛做就，悲辛滋味，总是辛酸辛苦。更十分，向人辛辣，椒桂捣残堪吐。世间应有，芳甘浓美，不到吾家门户。比著儿曹，累累却有，金印光垂组。付君此事，从今直上，休忆对床风雨。但赢得，靴纹绉面，记余戏语。
归朝欢::辛弃疾::万里康成西走蜀。药市船归书满屋。有时光彩射星躔，何人汉简雠天禄。好之宁有足。请看良贾藏金玉。记斯文，千年未丧，四壁闻丝竹。试问辛勤携一束。何似牙签三万轴。古来不作借人痴，有朋只就云窗读。忆君清梦熟。
瑞鹤仙::辛弃疾::片帆何太急。望一点须臾，去天咫尺。舟人好看客。似三峡风涛，嵯峨剑戟。溪南溪北。正遐想、幽人泉石。看渔憔、指点危楼，却羡舞筵歌席。叹息。山林锺鼎，意倦情迁，本无欣戚。转头陈迹。飞鸟外，晚烟碧。问谁怜旧日，南楼老子，最爱月明吹笛。到而今、扑面黄尘，欲归未得。
玉蝴蝶::辛弃疾::贵贱偶然，浑似随风帘幌，篱落飞花。空使儿曹，马上羞面频遮。向空江、谁捐玉，寄离恨、应折疏麻。暮云多。佳人何处，数尽归鸦。侬家。生涯蜡屐，功名破甑，交友抟沙。往日曾论，渊明似胜卧龙些。记从来、人生行乐，休更问、日饮亡何。
满江红::辛弃疾::我对君侯，长怪见、两眉阴德。更长梦、玉皇金阙，姓名仙籍。旧岁炊烟浑欲断，被公扶起千人活。算胸中、除却五车书，都无物。溪左右，山南北。花远近，云朝夕。看风流杖屦，苍髯如戟。种柳已成陶令宅，散花更满维摩室。劝人间、且住五千年，如金石。
雨中花慢::辛弃疾::马上三年，醉帽吟鞭，锦囊诗卷长留。怅溪山旧管，风月新收。明便关河杳杳，去应日月悠悠。笑千篇索价，未抵蒲萄，五斗凉州。停云老子，有酒盈尊，琴书端可消忧。浑未办、倾身一饱，淅米矛头。
洞仙歌::辛弃疾::婆娑欲舞，怪青山欢喜。分得清溪半篙水。记平沙鸥鹭，落日渔樵，湘江上，风景依然如此。东篱多种菊，待学渊明，酒兴诗情不相似。十里涨春波，一棹归来，只做个、五湖范蠡。是则是、一般弄扁舟，争知道，他家有个西子。
洞仙歌::辛弃疾::旧交贫贱，太半成新贵。冠盖门前几行李。看匆匆西笑，争出山来，凭谁问，小草何如远志。悠悠今古事。得丧乘除，暮四朝三又何异。任掀天勋业，冠古文章，有几个、笙歌晚岁。况满屋貂蝉未为荣，记裂土分茅，是公家世。
洞仙歌::辛弃疾::松关桂岭，望青葱无路。费尽银钩榜佳处。怅空山岁晚，窈窕谁来，须著我，醉卧石楼风雨。仙人琼海上，握手当年，笑许君携半山去。叠嶂，卷飞泉，洞府凄凉，又却怪、先生多取。怕夜半、罗浮有时还，好长把云烟，再三遮住。
鹧鸪天::辛弃疾::欲上高楼去避愁。愁还随我上高楼。经行几处江山改，多少亲朋尽白头。归休去，去归休。不成人总要封侯。浮云出处元无定，得似浮云也自由。
鹧鸪天::辛弃疾::一片归心拟乱云。春来谙尽恶黄昏。不堪向晚檐前雨，又待今宵滴梦魂。炉烬冷，鼎香氛。酒寒谁遣为重温。何人柳外横双笛，客耳那堪不忍闻。
卜算子::辛弃疾::修竹翠罗寒，迟日江山暮。幽迳无人独自芳，此恨知无数。只共梅花语。懒逐游丝去。著意寻春不肯香，香在无寻处。
卜算子::辛弃疾::欲行且起行，欲坐重来坐。坐坐行行有倦时，更枕闲书卧。病是近来身，懒是从前我。静扫瓢泉竹树阴，且凭随缘过。
卜算子::辛弃疾::红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。
点绛唇::辛弃疾::身後功名，古来不换生前醉。青鞋自喜。不踏长安市。竹外僧归，路指霜锺寺。孤鸿起。丹青手里。剪破松江水。
谒金门::辛弃疾::遮素月。云外金蛇明灭。翻树啼鸦声未彻。雨声惊落叶。宝蜡成行嫌热。玉腕藕花谁雪。流水高山弦断绝。怒蛙声自咽。
谒金门::辛弃疾::山吐月。画烛从教风灭。一曲瑶琴才听彻。金蕉三两叶。骤雨微凉还热。似欠舞琼歌雪。近日醉乡音问绝。有时清泪咽。
东坡引::辛弃疾::玉纤弹旧怨。还敲绣屏面。清歌目送西风雁。雁行吹字断。雁行吹字断。夜深拜月，琐窗西畔。但桂影、空阶满。翠帏自掩无人见。
醉花阴::辛弃疾::黄花谩说年年好。也趁秋光老。绿鬓不惊秋，若斗尊前，人好花堪笑。蟠桃结子知多少。家住三山岛。何日跨归鸾，沧海飞尘，人世因缘了。
清平乐::辛弃疾::清词索笑。莫厌银杯小。应是天孙新与巧。剪恨裁愁句好。有人梦断关河。小窗日饮亡何。想见重帘不卷，泪痕滴尽湘娥。
清平乐::辛弃疾::灵皇醮罢。福禄都来也。试引雏花树下。断了惊惊怕怕。从今日日聪明。更宜潭妹嵩兄。看取辛家铁柱，无灾无难公卿。
清平乐::辛弃疾::月明秋晓。翠盖团团好。碎剪黄金教恁小。都著叶儿遮了。折来休似年时。小窗能有高低。无顿许多香处，只消三两枝儿。
醉翁操::辛弃疾::长松。之风。如公。肯余从。山中。人心与吾兮谁问。湛湛千里之江。上有枫。噫，送子东。望君之门兮九重。女无悦己，谁适为容。不龟手药，或一朝兮取封。昔与游兮皆童。我独穷兮今翁。一鱼兮一龙。劳心兮忡忡。
西江月::辛弃疾::秀骨青松不老，新词玉佩相磨。灵槎准拟泛银河。剩摘天星几个。奠枕楼东风月，驻春亭上笙歌。留君一醉意如何。金印明年斗大。
丑奴儿・采桑子::辛弃疾::鹅湖山下长亭路，明月临关。明月临关。几阵西风落叶乾。新词谁解裁冰雪，笔墨生寒。
破阵子::辛弃疾::掷地刘郎玉斗，挂帆西子扁舟。千古风流今在此，万里功名莫放休。君王三百州。燕雀岂知鸿鹄，貂蝉元出兜鍪。
破阵子::辛弃疾::醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。马作的卢飞快，弓如霹雳弦惊。
千年调::辛弃疾::左手把青霓，右手挟明月。吾使丰隆前导，叫开阊阖。周游上下，径入寥天一。览县圃，万斛泉，千丈石。钧天广乐，燕我瑶之席。帝饮予觞甚乐，赐汝苍璧。
祝英台近::辛弃疾::水纵横，山远近。拄杖占千顷。老眼羞将，水底看山影。试教水动山摇，吾生堪笑，似此个、青山无定。一瓢饮。人问翁爱飞泉，来寻个中静。绕屋生喧，怎做静中境。我眠君且归休，维摩方丈，待天女、散花时问。
祝英台近::辛弃疾::绿杨堤，青草渡。花片水流去。百舌声中，唤起海棠睡。断肠几点愁红，蹄痕犹在，多应怨、夜来风雨。别情苦。马蹄踏遍长亭，归期又成误。帘卷青楼，回首在何处。画梁燕子双双，能言能语，不解说、相思一句。
江神子・江城子::辛弃疾::看君人物汉西都。过吾庐。笑谈初。便说公卿，元自要通儒。一自梅花开了後，长怕说，赋归欤。而今别恨满江湖。怎消除。算何如。
清平乐::辛弃疾::云烟草树。山北山南雨。溪上行人相背去。惟有啼鸦一处。门前万斛春寒。梅花可摧残。使我长忘酒易，要君不作诗难。
临江仙::辛弃疾::莫笑吾家苍壁小，棱层势欲摩空。相知惟有主人翁。有心雄泰华，无意巧玲珑。天作高山谁得料，解嘲试倩扬雄。君看当日仲尼穷。从人贤子贡，自欲学周公。
临江仙::辛弃疾::记取年年为寿客，只今明月相随。莫教弦管便生衣。引壶觞自酌，须富贵何时。入手清风词更好，细书白茧乌丝。海山问我几时归。枣瓜如可啖，直欲觅安期。
临江仙::辛弃疾::忆醉三山芳树下，几层风韵忘怀。黄金颜色五花开。味如庐橘熟。贵似荔枝来。闻道商山馀四老，橘中自酿秋醅。试呼名品细推排。重重香腑脏，偏圣贤杯。
临江仙::辛弃疾::夜语南堂新瓦响，三更急雨珊珊。交情莫作细沙团。死生贫富际，试向此中看。记取他年耆旧传，与君名字牵连。清风一枕晚凉天。觉来还自笑，此梦倩谁园。
南乡子::辛弃疾::日日老莱衣。更解风流蜡凤嬉。膝上放教文度去，须知。要使人看玉树枝。剩记乃翁诗。绿水红莲觅旧题。归骑春衫花满路，相期。来岁流觞曲水时。
玉楼春::辛弃疾::有无一理谁差别。乐令区区浑未达。事言无处未尝无，试把所无凭理说。伯夷饥采西山蕨。
玉楼春::辛弃疾::客来底事逢迎晚。竹里鸣禽寻未见。日高犹苦圣贤中，门外谁酣蛮触战。多方为渴寻泉遍。
玉楼春::辛弃疾::何人半夜推山去。四面浮云猜是汝。常时相对两三峰，走遍溪头无觅处。西风瞥起云横渡。
玉楼春::辛弃疾::青山不会乘云去。怕有愚公惊著汝。人间踏地出租钱，借使移将无著处。三星昨夜光移度。
玉楼春::辛弃疾::少年才把笙歌。夏日非长秋夜短。因他老病不相饶，把好心情都做懒。故人别後书来劝。
玉楼春::辛弃疾::君如九酝台黏。我似茅柴风味短。几时秋水美人来，长恐扁舟乘兴懒。高怀自饮无人劝。
玉楼春::辛弃疾::狂歌击碎村醪。欲舞还怜衫袖短。身如溪上钓矶闲，心似道旁官堠懒。山中有酒提壶劝。
鹧鸪天::辛弃疾::趁得东风汗漫游。见他歌後怎生愁。事如芳草春长在，人似浮云影不留。眉黛敛，眼波流。十年薄幸谩扬州。明朝短棹轻衫梦，只在溪南罨画楼。
鹧鸪天::辛弃疾::叹息频年廪未高。新词空贺此丘遭。遥知醉帽时时落，见说吟鞭步步摇。乾玉唾，秃锥毛。只今明月费招邀。最怜乌鹊南飞句，不解风流见二乔。
鹧鸪天::辛弃疾::戏马台前秋雁飞。管弦歌舞更旌旗。要知黄菊清高处，不入当年二谢诗。倾白酒，绕东篱。只於陶令有心期。明朝重九浑潇洒，莫使尊前欠一枝。
鹧鸪天::辛弃疾::水荇参差动绿波。一池蛇影噤群蛙。因风野鹤饥犹舞，积雨山栀病不花。名利处，战争多。门前蛮触日干戈。不知更有槐安国，梦觉南柯日未斜。
鹧鸪天::辛弃疾::出处从来自不齐。後车方载太公归。谁知孤竹夷齐子，正向空山赋采薇。黄菊嫩，晚香枝。一般同是采花时。蜂儿辛苦多官府，蝴蝶花间自在飞。
鹧鸪天::辛弃疾::秋水长廊水石间。有谁来共听潺。羡君人物东西晋，分我诗名大小山。穷自乐，懒方闲。人间路窄酒杯宽。看君不了痴儿事，又似风流靖长官。
鹧鸪天::辛弃疾::壮岁旌旗拥万夫。锦突骑渡江初。燕兵夜银胡，汉箭朝飞金仆姑。追往事，叹今吾。春风不染白髭须。都将万字平戎策，换得东家种树书。
鹧鸪天::辛弃疾::上巳风光好放怀。忆君犹未看花回。茂林映带谁家竹，曲水流传第几杯。锦绣，写玫瑰。长年富贵属多才。要知此日生男好，曾有周公祓禊来。
鹧鸪天::辛弃疾::去岁君家把酒杯。雪中曾见牡丹开。而今纨扇薰风里，又见疏枝月下梅。欢几许，醉方回。明朝归路有人摧。低声待向他家道，带得歌声满耳来。
鹊桥仙::辛弃疾::溪边白鹭。来吾告汝。溪里鱼儿堪数。主人怜汝汝怜鱼，要物我、欣然一处。白沙远浦。青泥别渚。剩有虾跳鳅舞。任君飞去饱时来，看头上、风吹一缕。
西江月::辛弃疾::画栋新垂帘幕，华灯未放笙歌。一杯潋滟泛金波。先向太夫人贺。富贵吾应自有，功名不用渠多。只将绿鬓抵羲娥。金印须教斗大。
西江月::辛弃疾::风月亭危致爽，管弦声脆休催。主人只是旧时怀。锦瑟旁边须醉。玉殿何须侬去，沙堤只要公来。看看红药又翻阶。趁取西湖春会。
西江月::辛弃疾::贪数明朝重九。不知过了中秋。人生有得许多愁。惟有黄花如旧。万象亭中酒。九江阁上扶头。城鸦唤我醉归休。细雨斜风时候。
西江月::辛弃疾::醉里且贪欢笑，要愁那得工夫。近来始觉古人书。信著全无是处。昨夜松边醉倒，问松我醉何如。只疑松动要来扶。以手推松曰去。
瑞鹧鸪::辛弃疾::江头日日打头风。憔悴归来邴曼容。郑贾正应求死鼠，叶公岂是好真龙。
瑞鹧鸪::辛弃疾::期思溪上日千回。樟木桥边酒数杯。人影不随流水去，醉颜重带少年来。
玉楼春::辛弃疾::无心云自来还去。元共青山相尔汝。霎时迎雨障崔嵬，雨过却寻归路处。侵天翠竹何曾度。
玉楼春::辛弃疾::瘦筇倦作登高去。却怕黄花相尔汝。岭头拭目望龙安，更在云烟遮断处。思量落帽人风度。
玉楼春::辛弃疾::风前欲劝春光住。春在城南芳草路。未随流落水边花，且作飘零泥上絮。镜中已觉星星误。
玉楼春::辛弃疾::悠悠莫向文山去。要把襟裾牛马汝。遥知书带草边行，正在雀罗门里住。平生插架昌黎句。
玉楼春::辛弃疾::琵琶亭畔多芳草。时对香炉峰一笑。偶然重傍玉溪东，不是白头谁觉老。普陀大士神通妙。
玉楼春::辛弃疾::江头一带斜阳树。总是六朝人住处。悠悠兴废不关心，惟有沙洲双白鹭。仙人矶下多风雨。
鹊桥仙::辛弃疾::少年风月，少年歌舞，老去方知堪羡。叹折腰、五斗赋归来，问走了、羊肠几遍。高车驷马，金章紫绶，传语渠侬稳便。问东湖、带得几多春，且看凌云笔健。
西江月::辛弃疾::且对东君痛饮，莫教华发空催。琼瑰千字已盈怀。消得津头一醉。休唱阳关别去，只今凰诏归来。五云两两望三台。已觉精神聚会。
西江月::辛弃疾::剩欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。
西江月::辛弃疾::金粟如来出世，蕊宫仙子乘风。清香一袖意无穷。洗尽尘缘千种。长为西风作主，更居明月光中。十分秋意与玲珑。拼却今宵无梦。
西江月::辛弃疾::八万四千偈後，更谁妙语披襟。纫兰结佩有同心。唤取诗翁来饮。镂玉栽冰著句，高山流水知音。胸中不受一尘侵。却怕灵均独醒。
西江月::辛弃疾::粉面都成醉梦，霜髯能几春秋。来时诵我伴牢愁。一见尊前似旧。诗在阴何侧畔，字居罗赵前头。锦囊来往几时休。已遣蛾眉等候。
朝中措::辛弃疾::年年黄菊滟秋风。更有拒霜红。黄似旧时宫额，红如此日芳容。
清平乐::辛弃疾::溪回沙浅。红杏都开遍。不知春水暖。犹傍垂杨春岸。片帆千里轻船。行人想见眠。谁似先生高举，一行白鹭青天。
好事近::辛弃疾::明月到今宵，长是不如人约。想见广寒宫殿，正云梳风掠。夜深休更唤笙歌，檐头雨声恶。不是小山词就，这一场寥索。
好事近::辛弃疾::云气上林梢，毕竟非空非色。风景不随人去，到而今留得。老无情味到篇章，诗债怕人索。却笑近来林下，有许多词客。
菩萨蛮::辛弃疾::江摇病眼昏如雾。送愁直到津头路。归念乐天诗。人生足别离。云屏深夜语。梦到君知否。玉箸莫偷垂。断肠天不知。
菩萨蛮::辛弃疾::西风都是行人恨。马头渐喜归期近。试上小红楼。飞鸿字字愁。阑干闲倚处。一带山无数。不似远山横。秋波相共明。
菩萨蛮::辛弃疾::功名饱听儿童说。看公两眼明如月。万里勒燕然。老人书一编。玉阶方寸地。好趁风云会。他日赤松游。依然万户侯。
菩萨蛮::辛弃疾::送君直上金銮殿。情知不久须相见。一日甚三秋。愁来不自由。九重天一笑。定是留中了。白发少经过。此时愁奈何。
菩萨蛮::辛弃疾::人间岁月堂堂去。劝君快上青云路。圣处一灯传。工夫萤雪边。曲生风味恶。辜负西窗约。沙岸片帆开。寄书无雁来。
菩萨蛮::辛弃疾::红牙签上群仙格。翠罗盖底倾城色。和雨泪阑干。沈香亭北看。东风休放去。怕有流莺诉。试问赏花人。晓妆匀未匀。
菩萨蛮::辛弃疾::君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。
卜算子::辛弃疾::万里浮云，一喷空凡马。叹息曹瞒老骥诗，伏枥如公者。山鸟窥檐，野鼠饥翻瓦。老我痴顽合住山，此地菟裘也。
丑奴儿・采桑子::辛弃疾::晚来云淡秋光薄，落日晴天。落日晴天。堂上风斜画烛烟。从渠去买人间恨，字字都圆。
丑奴儿・采桑子::辛弃疾::寻常中酒扶头後，歌舞支持。歌舞支持。谁把新词唤住伊。临歧也有旁人笑，笑己争知。
丑奴儿・采桑子::辛弃疾::此生自断天休问，独倚危楼。独倚危楼。不信人间别有愁。君来正是眠时节，君且归休。
丑奴儿・采桑子::辛弃疾::近来愁似天来大，谁解相怜。谁解相怜。又把愁来做个天。都将今古无穷事，放在愁边。
丑奴儿・采桑子::辛弃疾::年年索尽梅花笑，疏影黄昏。疏影黄昏。香满东风月一痕。清诗冷落无人寄，雪艳冰魂。
浣溪沙::辛弃疾::寿酒同斟喜有馀。朱颜却对白髭须。两人百岁恰乘除。婚嫁剩添儿女拜，平安频拆外家书。年年堂上寿星图。
浣溪沙::辛弃疾::歌串如珠个个匀。被花勾引笑和颦。向来惊动画梁尘。莫倚笙歌多乐事，相看红紫又抛人。旧巢还有燕泥新。
浣溪沙::辛弃疾::父老争言雨水匀。眉头不似去年颦。殷勤谢却甑中尘。啼鸟有时能劝客，小桃无赖已撩人。梨花也作白头新。
浣溪沙::辛弃疾::这里裁诗话别离。那边应是望归期。人言心急马行迟。去雁无凭传锦字，春泥抵死污人衣。海棠过了有荼シ。
浣溪沙::辛弃疾::妙手都无斧凿瘢。饱参佳处却成颦。恰如春入浣花村。笔墨今宵光有艳，管弦从此悄无言。主人席次两眉轩。
添字浣溪沙・山花子::辛弃疾::句里明珠字字排。多情应也被春催。怪得名花和泪送，雨中栽。
添字浣溪沙・山花子::辛弃疾::记得瓢泉快活时。长年耽酒更吟诗。蓦地捉将来断送，老头皮。
添字浣溪沙・山花子::辛弃疾::日日闲看燕子飞。旧巢新垒画帘低。玉历今朝推戊己，住衔泥。
添字浣溪沙・山花子::辛弃疾::杨柳温柔是故乡。纷纷蜂蝶去年场。大率一春风雨事，最难量。
减字木兰花::辛弃疾::僧窗夜雨。茶鼎熏炉宜小住。却恨春风。勾引诗来恼杀翁。狂歌未可。且把一尊料理我。我到亡何。却听侬家陌上歌。
减字木兰花::辛弃疾::昨朝官告。一百五年村父老。更莫惊疑。刚道人生七十稀。使君喜见。恰限华堂开寿宴。问寿如何。百代儿孙拥太婆。
醉太平::辛弃疾::态浓意远。眉颦笑浅。薄罗衣窄絮风软。鬓云欺翠卷。南园花树春光暖。红香径里榆钱满。欲上秋千又惊懒。且归休怕晚。
太常引::辛弃疾::仙机似欲织纤罗。仿佛度金梭。无奈玉纤何。却弹作、清商恨多。珠帘影里，如花半面，绝胜隔帘歌。
太常引::辛弃疾::论公耆德旧宗英。吴季子、百馀龄。奉使老於行。更看舞、听歌最精。须同卫武，九十入相，绿竹自青青。
东坡引::辛弃疾::君如梁上燕。妾如手中扇。团团青影双双伴。秋来肠欲断。黄昏泪眼。秋来肠欲断。青山隔岸。但咫尺、如天远。病来只谢傍人劝。
东坡引::辛弃疾::花梢红未足。条破惊新绿。重帘下遍阑干曲。有人春睡熟。有人春睡熟。鸣禽破梦，云偏目蹙。起来香腮褪红玉。花时爱与愁相续。
恋绣衾::辛弃疾::长夜偏冷添被儿。枕头儿、移了又移。我自是笑别人底，却元来、当局者迷。
杏花天::辛弃疾::牡丹昨夜方开遍。毕竟是、今年春晚。荼シ付与薰风管。燕子忙时莺懒。多病起、日长人倦。不待得、酒阑歌散。
柳梢青::辛弃疾::白鸟相迎，相怜相笑，满面尘埃。华发苍颜，去时曾劝，闻早归来。而今岂是高怀。为千里、莼羹计哉。好把移文，从今日日，读取千回。
武陵春::辛弃疾::走去走来三百里，五日以为期。六日归时已是疑。应是望多时。鞭个马儿归去也，心急马行迟。
谒金门::辛弃疾::归去未。风雨送春行李。一枕离愁头澈尾。如何消遣是。遥想归舟天际。绿鬓珑璁慵理。好梦未成莺唤起。粉香犹有。
酒泉子::辛弃疾::流水无情，潮到空城头尽白，离歌一曲怨残阳。断人肠。东风官柳舞雕墙。三十六宫花溅泪，春声何处说兴亡。燕双双。
霜天晓角::辛弃疾::暮山层碧。掠岸西风急。一叶软红深处，应不是、利名客。玉人还伫立。
点绛唇::辛弃疾::隐隐轻雷，雨声不受春回护。落梅如许。吹尽墙边去。春水无情，碍断溪南路。凭谁诉。寄声传语。没个人知处。
生查子::辛弃疾::梅子褪花时，直与黄梅接。烟雨几曾开，一春江里活。富贵使人忙，也有闲时节。莫作路旁花，长教人看杀。
生查子::辛弃疾::悠悠万世功，当年苦。鱼自入深渊，人自居平土。红日又西沉，白浪长东去。不是望金山，我自思量禹。
昭君怨::辛弃疾::夜雨剪残春韭。明日重斟别酒。君去问曹瞒。好公安。试看如今白发。却为中年离别。风雨正崔嵬。早归来。
一落索::辛弃疾::锦帐如云处。高不知重数。夜深银烛泪成行，算都把、心期付。莫待燕飞泥污。
如梦令::辛弃疾::燕子几曾归去。只在翠岩深处。重到画梁间，谁与旧巢为主。深许。深许。闻道凤凰来住。
生查子::辛弃疾::一天霜月明，几处砧声起。客梦已难成，秋色无边际。旦夕是重阳，菊有黄花蕊。只怕又登高，未饮心先醉。
满江红::辛弃疾::老子当年，饱经惯、花期酒约。行乐处，轻裘缓带，绣鞍金络。明月楼台箫鼓夜，梨花院落秋千索。共何人、对饮五三锺，颜如玉。嗟往事，空萧索。怀新恨，又飘泊。但年来何待，许多幽独。海水连天凝望远，山风吹雨征衫薄。向此际、羸马独，情怀恶。
菩萨蛮::辛弃疾::与君欲赴西楼约。西楼风急征衫薄。且莫上兰舟。怕人青泪流。临风横玉管。声散江天满。一夜旅中愁。蛩吟不忍休。
一翦梅::辛弃疾::尘洒衣裾客路长。霜林已晚，秋蕊犹香。别离触处是悲凉。梦里青楼，不忍思量。天字沈沈落日黄。云遮望眼，山割愁肠。满怀珠玉泪浪浪。欲倩西风，吹到兰房。
一翦梅::辛弃疾::歌罢尊空月坠西。百花门外，烟翠霏微。降纱笼烛照于飞。归去来兮。归去来兮。酒入香腮分外宜。行行问道，还肯相随。娇羞无力应人迟。何幸如之。何幸如之。
念奴娇::辛弃疾::西真姊妹，料凡心忽起，共辞瑶阙。燕燕莺莺相并比，的当两团儿雪。合韵歌喉，同茵舞袖，举措□□别。江梅影里，迥然双蕊奇绝。还听别院笙歌，仓皇走报，笑语浑重叠。拾翠洲边携手处，疑是桃根桃叶。并蒂芳莲，双头红药，不意俱攀折。今宵鸳帐，有同对影明月。
念奴娇::辛弃疾::论心论相，便择术满眼，纷纷何物。踏碎铁鞋三百，不在危峰绝壁。龙友相逢，洼樽缓举，议论敲冰雪。何妨人道，圣时同见三杰。自是不日同舟，平戎破虏，岂由言轻发。任使穷通相鼓弄，恐是真□难灭。寄食王孙，丧家公子，谁握周公发。冰□皎皎，照人不下霜月。
念奴娇::辛弃疾::妙龄秀发，湛灵台一点，天然奇绝。万壑千岩归健笔，扫尽平山风月。雪里疏梅，霜头寒菊，迥与馀花别。识人青眼，慨然怜我疏拙。遐想後日娥眉，两山横黛，谈笑风生颊。握手论文情极处，冰玉一时清洁。扫断尘劳，招呼萧散，满酌金蕉叶。醉乡深处，不知天地空阔。
江城子::辛弃疾::留仙初试砑罗裙。小腰身。可怜人。江国幽香，曾向雪中闻。过尽东园桃与李，还见此，一枝春。庾郎襟度最清真。挹芳尘。便情亲。
惜奴娇::辛弃疾::风骨萧然，称独立、群仙首。春江雪、一枝梅秀。小样香檀，映朗玉、纤纤手。未久。转新声、泠泠山溜。曲里传情，更浓似、尊中酒。信倾盖、相逢如旧。别後相思，记敏政堂前柳。
眼儿媚::辛弃疾::烟花丛里不宜他。绝似好人家。淡妆娇面，轻注朱唇，一朵梅花。相逢比著年时节，顾意又争些。来朝去也，莫因别个，忘了人咱。
如梦令::辛弃疾::韵胜仙风缥缈。的娇波宜笑。串玉一声歌，占断多情风调。清妙。清妙。留住飞云多少。
鹧鸪天::辛弃疾::翦烛西窗夜未阑。酒豪诗兴两联绵。香喷瑞兽金三尺，人插云梳玉一弯。倾笑语，捷飞泉。觥筹到手莫留连。明朝再作东阳约，肯把鸾胶续断弦。
踏莎行::辛弃疾::萱草齐阶，芭蕉弄叶。乱红点点团香蝶。过墙一阵海棠风，隔帘几处梨花雪。愁满芳心，酒潮红颊。年年此际伤离别。不妨横管小楼中，夜阑吹断千山月。
□□□::辛弃疾::莺未老。花谢东风扫。秋千人倦彩绳闲，又被清明过了。
谒金门::辛弃疾::山共水。美满一千馀里。不避晓行并早起。此情都为你。不怕与人尤。只怕被人调戏。因甚无个阿鹊地。没工夫说里。
好事近::辛弃疾::春动酒旗风，野店芳醪留客。系马水边幽寺，有梨花如雪。山僧欲看醉魂醒，茗碗泛香白。微记碧苔归路，袅一鞭春色。
好事近::辛弃疾::花月赏心天，抬举多情诗客。取次锦袍须贳，爱春醅浮雪。黄鹂何处故飞来，点破野雪白。一点暗红犹在，正不禁风色。
好事近::辛弃疾::春意满西湖，湖上柳黄时节。濒水雾窗云户，贮楚宫人物。一年管领好花枝，东风共披拂。已约醉骑双凰，玩三山风月。
水调歌头::辛弃疾::客子久不到，好景为君留。西楼著意吟赏，何必问更筹。唤起一天明月，照我满怀冰雪，浩荡百川流。鲸饮未吞海，剑气已横秋。野光浮。天宇迥，物华幽。中州遗恨，不知今夜几人愁。谁念英雄老矣，不道功名蕞尔，决策尚悠悠。此事费分说，来日且扶头。
水调歌头::辛弃疾::泰岳倚空碧，汶□卷云寒。萃兹山水奇秀，列宿下人寰。八世家传素业，一举手攀丹桂，依约笑谈间。宾幕佐储副，和气满长安。分虎符，来近甸，自金銮。政平讼简无事，酒社与诗坛。会看沙堤归去，应使神京再复，款曲问家山。玉佩揖空阔，碧雾翳苍鸾。
贺新郎::辛弃疾::世路风波恶。喜清时、边夫袖手，□将帷幄。正值春光二三月，两两燕穿帘幕。又怕个、江南花落。与客携壶连夜饮，任蟾光、飞上阑干角。何时唱，从军乐。归欤已赋居岩壑。悟人世、正类春蚕，自相缠缚。眼畔昏鸦千万点，□欠归来野鹤。都不恋、黑头黄阁。一咏一觞成底事，庆康宁、天赋何须药。金盏大，为君酌。
渔家傲::辛弃疾::风月小斋模画舫。绿窗朱户江湖样。酒是短桡歌是桨。和情放。醉乡稳到无风浪。自有拍浮千斛酿。从教日日蒲桃涨。门外独醒人也访。同俯仰。赏心却在鸱夷上。
霜天晓角::辛弃疾::雪堂迁客。不得文章力。赋写曹刘兴废，千古事、泯陈迹。望中矶岸赤。
苏武慢::辛弃疾::帐暖金丝，杯乾云液，战退夜□。障泥系马，扫路迎宾，先借落花春色。歌竹传觞，探梅得句，人在玉楼琼室。唤吴姬学舞，风流轻转，弄娇无力。尘世换、老尽青山，铺成明月，瑞物已深三尺。丰登意绪，婉娩光阴，都作暮寒堆积。
绿头鸭・多丽::辛弃疾::叹飘零。离多会少堪惊。又争如、天人有信，不同浮世难凭。占秋初、桂花散采，向夜久、银汉无声。凤驾催云，红帷卷月，泠泠一水会双星。素杼冷，临风休织，深诉隔年诚。飞光浅，青童语款，丹鹊桥平。看人间、争求新巧，纷纷女伴欢迎。避灯时、彩丝未整，拜月处、蛛网先成。谁念监州，萧条官舍，烛摇秋扇坐中庭。
乌夜啼::辛弃疾::江头三月清明。柳风轻。巴峡谁知还是、洛阳城。春寂寂。娇滴滴。
品令::辛弃疾::迢迢征路。又小舸、金陵去。西风黄叶，淡烟衰草，平沙将暮。回首高城，一步远如一步。江边朱户。忍追忆、分携处。
好事近::辛弃疾::医者索酬劳，那得许多钱物。只有一个整整，也盒盘盛得。下官歌舞转凄惶，剩得几枝笛。觑著这般火色，告妈妈将息。
金菊对芙蓉::辛弃疾::远水生光，遥山耸翠，霁烟深锁梧桐。正零玉露，淡荡金风。东篱菊有黄花吐，对映水、几簇芙蓉。重阳佳致，可堪此景，酒酽花浓。追念景物无穷。叹少年胸襟，忒煞英雄。把黄英红萼，甚物堪同。
贺新郎::辛弃疾::瑞气笼清晓。卷珠帘、次第笙歌，一时齐奏。无限神仙离蓬岛。凤驾鸾车初到。见拥个、仙娥窈窕。玉佩玎裆风缥缈。望娇姿、一似垂杨袅。天上有，世间少。刘郎正是当年少。更那堪、天教付与，最多才貌。玉树琼枝相映耀。谁与安排忒好。有多少、风流欢笑。直待来春成名了。马如龙、绿绶欺芳草。同富贵，又偕老。
好事近::辛弃疾::日日过西湖，冷浸一天寒玉。山色虽言如画，想画时难邈。前弦後管夹歌锺，才断又重续。相次藕花开也，几兰舟飞逐。
生查子::辛弃疾::百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。
传言玉女::赵善扛::璧月珠星，辉映小桃李。化工容易，与人间富贵。东风巷陌，春在暖红温翠。人来人去，笑歌声里。油壁青骢，第一番共燕喜。举头天上，有如人意。
好事近::赵善扛::风动一川花，摇漾影迷红碧。人立杏花阴下，泛光风袭袭。琼枝碧月互相辉，春容泫将夕。罗盖暗承花雾，渍鲛绡香湿。
重叠金・菩萨蛮::赵善扛::楚宫杨柳依依碧。遥山翠隐横波溢。绝艳照春。春光欲醉人。纤纤芳草嫩。微步轻罗衬。
重叠金・菩萨蛮::赵善扛::玉关芳草黏天碧。春风万里思行客。骑马向风嘶。道归犹未归。南云新有雁。望眼愁边断。
重叠金・菩萨蛮::赵善扛::一川花月青春夜。玉容依约花阴下。月照曲阑干。红绡挹露寒。袖香温素手。意铄金卮酒。
十拍子・破阵子::赵善扛::柳絮飞时绿暗，荼シ开後春酣。花外青帘迷酒思，陌上晴光收翠岚。佳辰三月三。解人逢游女，踏青草斗宜男。
青玉案::赵善扛::一年陌上寻芳意。想人在、东风里。褪粉销红春有几。青翰飞去，紫云凝伫，往事如流水。烟横极浦山无际。暗解明问谁寄。
烛影摇红::赵善扛::桃李墙头，向人都似他年意。舞丝千丈晴光，骀青春无际。花气薰人自醉。傍垂杨、行行缓辔。倦游无奈，回首云山，归期犹未。玉锁楼空，鸟啼花外东风起。少年恩怨付波流，吟望朱阑倚。冉冉尘生客袂。对尊前、高情暂寄。洞天一笑，仙驭乘空，姑峰凝翠。
谒金门::赵善扛::新雨霁。开遍满园桃李。波暖池塘风细细。一双花鸭戏。唤起春融睡美。扶醉宿妆慵理。移步避入花影里。绣裙低地。
宴清都::赵善扛::疏柳无情绪。都不管、渡头行客欲去。犹依赖得，玉光万顷，为人留住。相从岁月如骛，叹回首、离歌又赋。更举目、斜照沈沈，西风剪剪秋墅。君行定忆南池，歌筵舞地，花晨月午。八砖步日，三雍奏乐，送君云路。
小重山::赵善扛::汲水添瓶恰换花。蜂儿争要采，打窗纱。青春谁与度年花。弦索暗，无绪几曾拿。春思正交加。马蹄声错认，客还家。
感皇恩::赵善扛::七十古来稀，吾生已半。莫把身心自萦绊。据他缘分，且恁随时消遣。但知逢酒饮，逢花看。林泉有约，风光无限。日上花梢起来晚。芒鞋竹杖，信步水村山馆。更寻三两个，清闲伴。
贺新郎::赵善扛::昼永重帘卷。乍池塘、一番过雨，芰荷初展。竹引新梢半含粉，绿荫扶疏满院。过花絮、蝶稀蜂懒。窗户沈沈人不到，伴清幽、时有流莺啭。凝思久，意何限。玉钗坠枕风鬟颤。湛虚堂、壶冰莹彻，簟波零乱。自是仙姿清无暑，月影空垂素扇。破午睡、香销馀篆。一枕湖山千里梦，正白苹烟棹归来晚。云弄碧，楚天远。
喜迁莺::赵善扛::韶华骀荡。看化工尽力，安排春仗。薄雾霏烟，软风轻日，物态与人交畅。鸟生弄巧千调，楼影垂空十丈。乱花柳，粲宝钿缨络、采丝帷帐。佳赏。辉艳冶，笑语盈盈，花面交相向。歌运长缫，酒凝深碧，和气盎然席上。好春易苦风雨，人意难逢舒放。但拍掌。醉陶然一笑，忘形天壤。
菩萨蛮::赵善括::烟波江上西亭小。晓来雨过惊秋早。飞栋倚晴空。凉生面面风。痴儿官事了。独自凭栏笑。何处有尘埃。扁舟归去来。
柳梢青::赵善括::愁别欣逢。人间离合，自古难同。写就茶经，注成花谱，何事西东。一尊良夜匆匆。怎忍见、轻帆短篷。汉水无情，楚云有意，目断飞鸿。
鹧鸪天::赵善括::忆昔南楼旧使君。与君携手蹑浮云。如今更到经行处，妙墨新诗得屡闻。淮南路，楚江分。离尊相属更论文。明朝一棹人千里，多少红愁与翠颦。
鹧鸪天::赵善括::我是行人更送行。潇潇风雨倍伤情。征帆西去何须急，飞诏东来分外荣。红袖湿，玉尊倾。不堪回首暮云平。小舟准拟随君去，要听霜天晓角声。
鹧鸪天::赵善括::雨沐芙蓉秋意清。可人风月满江城。怜风爱月方留恋，对月临风又送行。人渐远，酒须倾。只凭一醉遣多情。重来休厌刘郎老，明月清风有素盟。
沁园春::赵善括::虎啸风生，龙跃云飞，时不再来。试凭高望远，长淮清浅，伤今怀古，故国氛埃。壮志求伸，匈奴未灭，早以家为何谓哉。多应是，待著鞭事了，税驾方回。稼轩聊尔名斋。笑学请樊迟心未开。似南阳高卧，莘郊自乐，溪韬略，傅野盐梅。植杖亭前，集山楼下，五桂三槐次第栽。功名遂，向急流勇退，肯恁徘徊。
沁园春::赵善括::问舍东湖，招隐西山，惠然肯来。有香兰桂，无穷幽趣，隔溪车马，何处轻埃。微利虚名，朝荣暮辱，笑尔焉能浼我哉。闲欹枕，被幽禽唤觉，午梦惊回。无言独坐南斋。好唤取芳尊相对开。待醒时重醉，疏帘透月，醉时还醒，画角吹梅。无用千金，休悬六印，荆棘谁能满地栽。人间世，任游独运，斥低徊。
沁园春::赵善括::千里风湍，万叠云峰，自相送迎。叹扁舟如叶，漂流如梗，片帆如箭，聚散如萍。家在东湖，身来西浙，非为区区利与名。堪怜处，为雏饥犊暮，狗苟蝇营。平生。何辱何荣。且一任三才和五行。有飞鹏奋，鹤长凫短，朱颜富贵，白发公卿。印漫累累，绶何若若，休羡行歌朱买臣。归来好，向严滩垂钓，谷口躬耕。
满江红::赵善括::一雨连春，东湖涨、蒲萄新绿。湖上路，柳浓花艳，绿园红簇。尘世难逢开口笑，人生待足何时足。况南州高士是西邻，人如玉。行路唱，谁家曲。愁易感，欢难续。问轩裳於我，有何荣辱。众醉岂容君独醒，出林休恨风催木。叹惊弦、飞鸟尚知还，安巢宿。
满江红::赵善括::三十年前，曾向此、舞风歌月。今依旧、江山如画，鬓须如雪。故友冥鸿随净社，旧时秋蚓横尘壁。赖庐峰、对我眼偏青，曾相识。开岫幌，携山屐。泉泻布，星飞石。为收帆舣棹，小留终日。休问重湖吹碧浪，且同五老浮琼液。待明朝、首向东飞，清风力。
满江红::赵善括::腾茂飞英，分忧愿、自然风力。千里静，江山改观，羽旄增色。林下风清公事少，笔端雷动奸豪息。听宴香、深处笑声长，文章客。丹诏自，天边得。宣室对，君心忆。趁良辰高会，履珠簪碧。和气回春徵酝酿，政声报最惟清白。看挥毫、万字扫云烟，吴笺湿。
鹧鸪天::赵善括::画翩翩去似飞。季鹰何事忽思归。风湍自送征帆隐，云须将彩笔挥。江作酒，海为卮。为君满酌不须辞。酒酣渴思回春梦，自笑何时是足时。
念奴娇::赵善括::扬辉璧月，照层台缥缈，篷莱云气。玉宇清明仙语近，多少怨红愁翠。问我殷勤，几年尘土，依旧高标致。广寒别後，与谁曾共幽会。一日失脚人间，十常八九，底事如人意。狗苟蝇营真可笑，何乃比余於是。风月佳时，江山好处，无复怀愁悴。倚栏舒啸，六经时自心醉。
醉落魄・一斛珠::赵善括::重阳时节。可怜又是天崖客。扁舟小泊花溪侧。细雨斜风，不见秦楼月。白衣望断无消息。举觞一笑真难得。
摸鱼儿::赵善括::喜连宵、四郊春雨。纷纷一阵红去。东君不爱闲桃李，春色尚馀分数。云影住。任绣勒香轮，且阻寻芳路。农家相语。渐南亩浮青，西江涨绿，芳沼点萍絮。西成事，端的今年不误。从他蝶恨蜂妒。莺啼也怨春多雨，不解与春分诉。新燕舞。犹记得、雕梁旧日空巢土。天涯劳苦。望故国江山，东风吹泪，渺渺在何处。
摸鱼儿::赵善括::被杨花、带将春去，飘扬一路无定。满庭绿荫丝千尺，枝上旧香吹尽。幽梦醒。对晚色、秋千院落人初静。柔条弄影。奈翦翦轻风，冥冥细雨，惹起万千恨。云山路，休蹑高楼独凭。楚天一抹烟暝。娇莺百啭飞鸠去，何处可寻芳信。心自省。念咫尺、青楼应怪人薄幸。归期将近。料喜鹊先知，飞来报了，日日倚门等。
虞美人::赵善括::长空一夜霜风吼。寒色消残酒。问伊今夜在谁行。遗恨落花流水、误刘郎。尤云雨多情话。分付阿谁也。侬家有分受凄惶。只怕娇痴不睡、也思量。
好事近::赵善括::月色透窗寒，一夜素衾霜湿。无寐起来搔首，正参横人寂。此心重省已回肠，何况是行役。欲弃利名归去，奈楚天云隔。
鹧鸪天::赵善括::枉道黉堂是冷官。深深青琐锁青鸾。新诗自得清歌举，和气都消永夜寒。花态净，酒杯宽。燕娇莺巧有馀欢。不因客里东阳瘦，好把西江一吸乾。
满江红::赵善括::传语风光，须少驻、共君流转。谁忍见、绿肥红瘦，鲜欢多感。泽国千丝烟雨暗，江成一带云山远。看新荷、泛水学人愁，心常卷。羞鬓雪，凭花染。携酒阵，嫌杯浅。叹人生岂为，青衫槐板。记舞可怜宫柳细，写情但觉香笺短。上层楼、独倚有谁知，栏干暖。
水调歌头::赵善括::山险号北固，景胜冠南州。洪涛江上乱云，山里簇红楼。堪笑萍踪无定，拟泊叶舟何许，无计可依刘。金阙自帷幄，玉垒老貔貅。问兴亡，成底事，几春秋。六朝人物，五胡妖雾不胜愁。休学楚囚垂泪，须把祖鞭先著，一鼓版图收。惟有金焦石，不逐水漂流。
好事近::赵善括::风雨做春愁，桃杏一时零落。是处绿肥红瘦，怨东君情薄。行藏独倚望江楼，双燕度帘幕。回首故园应在，误秋千人约。
鹧鸪天::赵善括::玉殿分荣两桂华。灵根移植在长沙。风姨先绽无双蕊，月姊重开第一花。金榜烂，玉音加。从今稳步上天霞。休夸水击三千里，且歌笙歌十万家。
醉落魄・一斛珠::赵善括::梯横画阁。碧栏干外江风恶。笑声欢意浮杯酌。秋水春山，相对称行乐。谁家青鸟穿帘幕。暗传空有阳台约。
醉落魄・一斛珠::赵善括::梯横画阁。月明江静烟光薄。碧山回绕栏干角。一缕行云，忽向杯中落。樱歌柳舞俱柔弱。罗衣不耐江风恶。
朝中措::赵善括::东君著意在枝头。红紫自风流。贪引游蜂舞蝶，几多春事都休。
菩萨蛮::赵善括::鹊桥巧雾随风远。蟾宫皓影凝空满。一点寿星明。祥光彻太清。周公天子传。礼乐新封鲁。功业焕旗常。钧天侍玉皇。
水调歌头::赵善括::形胜视京兆，警跸驻钱塘。光前诏後弹压，谁数汉张王。几百万家和气，五十馀年创见，天下一循良。有口皆歌颂，无地不耕桑。春过半，花锦烂，柳丝长。潭潭门卫森戟，宴寝正凝香。笑把湖山佳色，醉挹西湖晴滟，童艾祝霞觞。四海瞻华衮，千载侍吾皇。
满江红::赵善括::海岳储祥，符昌运、挺生前哲。天赋与、飘然才气，凛然忠节。颖脱难藏冲斗剑，誓清行击中流楫。二十年、麾节遍江湖，恩威浃。香穗直，云峰列。觞羽急，鲸川竭。共介公眉寿，赞公贤业。出处已能齐二老，功名岂止超三杰。侍吾皇、千载带金重，头方黑。
醉蓬莱::赵善括::正采铃坠盖，玉燕投怀，梦符佳月。五百年间，诞中兴人杰。杖策归来，入关徒步，万里朝金阙。贯日精忠，凌云壮气，妙龄英发。名镇重湖，屡凭熊轼，恩满西江，载分龙节。有志澄清，誓击中流楫。
醉蓬莱::赵善括::正百花堂下，山雨楼前，粲然梅柳。和气回春，滟一尊芳酒。桂子兰孙，凤歌鸾舞，介我公眉寿。天上遐龄，人间独乐，古来稀有。壮日题桥，儿时击瓮，名遂功成，自然长久。琳馆偷闲，约赤城为友。
醉蓬莱::赵善括::正槐堂日永，梅雨消尘，麦风摇翠。天昌辰，诞中兴嘉瑞。秀伟标姿，从容谋断，笑吐平戎计。汉节归来，边尘扫净，鼎司荣贵。间世良臣，威严辅政，妩媚承君，道襟冲粹。玉券金丹，称功名成遂。
瑞鹤仙::赵善括::月华凝露掌。正极目鸾霄，望风鲸壤。深宫注遐想。听点点花漏，盈盈仙仗。笙箫迎响。降琼轮、玄云步障。洞□扉、笑别蓬瀛，下应太平无象。俱仰。姆仪春煦，妇节冰清，道风夷旷。三迁教养。金阙里，玉音赏。况传家清白，满堂朱紫，相对兰荪竞长。待齐秦、汤沐疏封，赐灵寿杖。
鹊桥仙::赵善括::星桥未就，月钩初挂，翠叶暗惊秋早。蕊珠宫里厌清闲，试回首、尘寰一笑。仙风道骨，姆仪家范，须信人间最少。一枝丹桂四兰荪，况千岁、灵椿未老。
贺新郎::赵善括::绛雪堆云绿。倚朱栏、鸾飞凤舞，乱红如簇。宫锦海沈肌理秀，极目明霞孤骛。对翠袖、天寒修竹。轻露有情添泪眼，粲精神、娇醉薰华屋。然宝篆，散清馥。江南到处多兰菊。更海棠、贪睡未醒，漫山粗俗。欲品此花为第一，真色生香俱足。又只怕、惊人凡目。把酒对花频管领，怕狂风骤雨难拘束。拾碎玉，泛。
霜天晓角::赵善括::楚天风色。一夜波翻雪。舣岸锦帆不度，天有意、且留客。鼓声吹取急。
水调歌头::赵善括::碧云初返岫，潦水正鸣滩。兰舟容与，歌舞偏称笑中看。烛影烘寒成暖，花色照人如画，一坐有馀欢。酒滟浮金盏，香缕霭雕盘。碧簪横，银漏永，玉樽乾。喧春鼓吹，翠袖起舞佩珊珊。记得山明水秀，何处朝云暮雨，常在梦魂间。多少难言事，都付两眉弯。
念奴娇::赵善括::晓来膏雨，报一犁丰信，几枝娇色。岸草河沙明似镜，不到尘埃花陌。急管繁弦，香车宝勒，正阻寻春客。东风特起，半空微露晴碧。何况主意深勤，冰清才藻，玉润真圭璧。翠丽华堂横枕水，波底斜阳红湿。莲社风流，桃溪标致，便觉凡心息。玉尊倾尽，笑中归步钩月。
念奴娇::赵善括::江南到处，被波光云影，留人行色。昔我来时春正好，舞絮□飞南陌。今日登临，读书斋上，重作凭栏客。清溪毂细，夜来微涨新碧。两岸蘸水浓阴，断虹横障，一带连环璧。林外青山千万叠，雨歇半空犹湿。已倩双鳞，更须灵鹊，先报归消息。归来征袖，尽携千里风月。
鹊桥仙::赵善括::花腮百媚，柳丝千尺，密影金铺碎日。过云微雨报清明，半天外、烟娇雾湿。当歌有恨，问春无语，笑我如何久客。小园归去又残红，便□地、飞觞尚得。
鹊桥仙::赵善括::东风唤我，西园闲坐，大醉高歌竟日。行藏独依画栏干，便忘了、征衫泪湿。亭高烟远，天低云近，相对逃名隐客。掀髯无语看青山，断不信、尘埃到得。
清平乐::赵善括::断云漏雨。依约西山暮。风定樯高须小住。不忍带将春去。此行抑有求欤。青衣拟问平都。万里一钩新月，相忘常在江湖。
水调歌头::赵善括::危台枕城堞，今昔几人游。绕城碧水一带，茂苑与长洲。寂寂弹琴风外，苒苒采香径畔，横截古溪头。极目暮云合，宋玉正悲秋。岘山碑，帝子阁，庾公楼。当时风物，如今烟水只供愁。处处山明水秀，岁岁春花秋月，何必美南州。故国未归去，萍梗叹漂流。
水调歌头::赵善括::雨霁彩虹卧，半夜水明楼。太湖极目，四面水尽是天流。几点鲈乡荻浦，万里鲸波雪浪，掀舞小渔舟。金饼挂蟾魄，时景正中秋。钓纶轻，兰棹稳，笑王侯。一蓑一笠，得意何必美封留。纵使金章鼎贵，何似玉樽倾到，一醉可消愁。玉女在何许，唤起与同游。
水调歌头::赵善括::佳客志淮海，贱子设樽。楚江昨夜清涨，短棹已安排。休问南楼风月，且念阳台云雨，几日却重来。银烛正凝泪，画鼓且休催。彩云飞，黄鹤举，两徘徊。林泉归去高卧，回首笑尘埃。我唱更凭君和，君起谁同我舞，莫惜玉山颓。他日扬州路，散策愿相陪。
水调歌头::赵善括::浩叹对青史，循吏久无闻。二年江右，赖公华节布阳春。才自搴帷问俗，无复埋轮当道，一路尽澄清。多少攀辕意，不待及瓜人。驻膏车，迟祖帐，倒离尊。满庭桃李绿阴，何处不深恩。此去玉音应问，底事金围微减，忧国更忧民。造膝一言语，四海入洪钧。
满江红::赵善括::雨沐风梳，正梅柳、弄香逞色。谁忍听、送君南浦，阳关三叠。玉节前驱光照路，金杯争劝愁生席。泛锦樯、西去若登仙，乘槎客。春有意，寒无力。和风满，洪波息。笑庐峰湓浦，旧游陈迹。昔日蜚声台柏劲，他年坐对堂槐密。想轺车、不待政成时，追锋急。
满庭芳::赵善括::蝶粉蜂黄，桃红李白，春风屡展愁眉。晓来雨过，应渐觉红稀。满径柔茵似染，新晴後、皱绿盈池。休孤负，幕天席地，逸饮酹金彝。东君，真好事，降唇歌雪，玉指鸣丝。念长卿多病，非药能治。试假瑶琴一弄，清音转、便许心知。从今去，园林好在，休学岘山碑。
好事近::赵善括::新月巧穿山，桂树影高群木。任使云遮烟锁，自春辉秋绿。我来折得最高枝，踏破一轮玉。宝斧修教园样，放十分光足。
满江红::程垓::门掩垂杨，宝香度、翠帘重叠。春寒在，罗衣初试，素肌犹却。薄霭笼花天欲暮，小风送角声初咽。但独褰、幽幌悄无言，伤初别。衣上雨，眉间月。滴不尽，颦空切。羡栖梁归燕，入帘双蝶。愁绪多於花絮乱，柔肠过似丁香结。问甚时、重理锦囊书，从头说。
满江红::程垓::水远山明，秋容淡、不禁摇落。况正是、楼台高处，晚凉犹薄。月在衣裳风在袖，冰生枕簟香生幕。算四时、佳处是清秋，须行乐。东篱下，西窗角。寻旧菊，催新酌。笑广平何事，对秋萧索。摇叶声声深院宇，折荷寸寸闲池阁。待归来、闲把木犀花，重薰却。
最高楼::程垓::旧时心事，说著两眉羞。长记得、凭肩游。缃裙罗袜桃花岸，薄衫轻扇杏花楼。几番行，几番醉，几番留。也谁料、春风吹已断。又谁料、朝云飞亦散。天易老，恨难酬。
南浦::程垓::金鸭懒薰香，向晚来春酲，一枕无绪。浓绿涨瑶窗，东风外、吹尽乱红飞絮。无言伫立，断肠惟有流莺语。碧云欲暮。空惆怅，韶华一时虚度。追思旧日心情，记题叶西楼，吹花南浦。老去觉欢疏，伤春恨，都付断云残雨。黄昏院落，问谁犹在凭栏处。可堪杜宇。空只解声声，催他春去。
摊破江城子・江城梅花引::程垓::娟娟霜月又侵门。对黄昏。怯黄昏。愁把梅花，独自泛清尊。酒又难禁花又恼，漏声远，一更更，总断魂。断魂。断魂。不堪闻。被半温。香半温。睡也睡也，睡不稳、谁与温存。
木兰花慢::程垓::倩娇莺姹燕，说不尽、此时情。正小院春阑，芳园画锁，人去花零。凭高试回望眼，奈遥山远水隔重云。谁遣风狂雨横，便教无计留春。谁知雁杳与鸿冥。自难寄丁宁。纵柳院颦深，桃门笑在，知属何人。
八声甘州::程垓::问东君、既解遣花开，不合放花飞。念春风枝上，一分花减，一半春归。忍见千红万翠，容易涨桃溪。花自随流水，无计追随。不忍凭高南望，记旧时行处，芳意菲菲。叹年来春减，花与故人非。
洞庭春色・沁园春::程垓::锦字亲裁，泪巾偷，细说旧时。记笑桃门巷，妆窥宝靥，弄花庭前，香湿罗衣。几度相随游冶去，任月细风尖犹未归。多少事，有垂杨眼见，红烛心知。如今事都过也，但赢得、双鬓成丝。叹半妆红豆，相思有分，两分青镜，重合难期。
四代好・宴清都::程垓::翠幕东风早。兰窗梦，又被莺声惊觉。起来空对，平阶弱絮，满庭芳草。厌厌未怀抱。记柳外、人家曾到。凭画阑、那更春好花好，酒好人好。春好尚恐阑珊，花好又怕，飘零难保。直饶酒好□渑，未抵意中人好。相逢尽拼醉倒。
水龙吟::程垓::夜来风雨匆匆，故园定是花无几。愁多愁极，等闲孤负，一年芳意。柳困花慵，杏青梅小，对人容易。算好春长在，好花长见，元只是、人憔悴。回首池南旧事。恨星星、不堪重记。如今但有，看花老眼，伤时清泪。不怕逢花瘦，只愁怕、老来风味。待繁红乱处，留云借月，也须拼醉。
玉漏迟::程垓::一春浑不见，那堪又是，花飞时节。忍对危栏数曲，暮云千叠。门外星星柳眼，看还似、当时风月。愁万结。凭谁为我，殷勤低说。不是惯却春心，奈新燕传情，旧莺饶舌。冷篆馀香，莫放等闲消歇。纵使繁红褪尽，犹有、荼シ堪折。魂梦切。如今不奈，飞来蝴蝶。
折红英・撷芳词::程垓::桃花暖。杨花乱。可怜朱户春强半。长记忆。探芳日。笑凭郎肩，红偎碧。惜惜惜。春宵短。离肠断。泪痕长向东风满。凭青翼。问消息。
上平西・金人捧露盘::程垓::爱春归，忧春去，为春忙。旋点检、雨障云妨。遮红护绿，翠帷罗幕任高张。海棠明月杏花天，更惜浓芳。唤莺吟，招蝶拍，迎柳舞，倩桃妆。尽唤起、万籁笙簧。
瑶阶草::程垓::空山子规叫，月破黄昏冷。帘幕风轻，绿暗红又尽。自从别後，粉消香腻，一春成病。那堪昼闲日永。恨难整。起来无语，绿萍破处池光净。闷理残妆，照花独自怜瘦影。
碧牡丹::程垓::睡起情无著。晓雨尽，春寒弱。酒盏飘零，几日顿疏行乐。试数花枝，问此情何若。为谁开，为谁落。正愁却。不是花情薄。花元笑人萧索。旧观千红，至今冷梦难托。
满庭芳::程垓::南月惊乌，西风破雁，又是秋满平湖。采莲人尽，寒色战菇蒲。旧信江南好景，一万里、轻觅莼鲈。谁知道，吴侬未识，蜀客已情孤。凭高，增怅望，湘云尽处，都是平芜。问故乡何日，重见吾庐。纵有荷纫芰制，终不似、菊短篱疏。归情远，三更雨梦，依旧绕庭梧。
念奴娇::程垓::秋风秋雨，正黄昏、供断一窗愁绝。带减衣宽谁念我，难忍重城离别。转枕褰帷，挑灯整被，总是相思切。知他别後，负人多少风月。不是怨极愁浓，只愁重见了，相思难说。料得新来魂梦里，不管飞来蝴蝶。排闷人间，寄愁天上，终有归时节。如今无奈，乱云依旧千叠。
雪狮儿::程垓::断云低晚，轻烟带暝，风惊罗幕。数点梅花，香倚雪窗摇落。红炉对谑。正酒面、琼稣初削。云屏暖，不知门外，月寒风恶。迤逦慵云半掠。笑盈盈、闲弄宝筝弦索。暖极生春，已向横波先觉。花娇柳弱。渐倚醉、要人搂著。
摸鱼儿::程垓::掩凄凉、黄昏庭院，角声何处呜咽。矮窗曲屋风灯冷，还是苦寒时节。凝伫切。念翠被熏笼，夜夜成虚设。倚阑愁绝。听凤竹声中，犀影帐外，簌簌酿寒轻雪。伤心处，却忆当年轻别。梅花满园初发。吹香弄蕊无人见，帷有暮云千叠。情未彻。又谁料而今，好梦分胡越。不堪重说。但记得当初，重门锁处，犹有夜深月。
无闷::程垓::天与多才，不合更与，柳怜花情分。甚总为才情，恼人方寸。早是春残花褪。也不料、一春都成病。自失笑，因甚腰围半减，珠泪频。难省。也怨天、也自恨。怎免千般思忖。倩人说与，又却不忍。拼了一生愁闷。
孤雁儿・御街行::程垓::在家不觉穷冬好。向客里、方知道。故园梅花正开时，记得清尊频倒。高烧红蜡，暖熏罗幌，一任花枝恼。如今客里伤怀抱。忍双鬓、随花老。
孤雁儿・御街行::程垓::双鬓乍绾横波溜。记当日、香心透。谁教容易逐鸡飞，输却春风先手。天公元也，管人憔悴，放出花枝瘦。几宵和月来相就。问何事、春山斗。
意难忘::程垓::花拥鸳房。记驼肩髻小，约鬓眉长。轻身翻燕舞，低语转莺簧。相见处，便难忘。肯亲度瑶觞。向夜阑，歌翻郢曲，带换韩香。别来音信难将。似云收楚峡，雨散巫阳。相逢情有在，不语意难量。些个事，断人肠。
一丛花::程垓::伤春时候一凭阑。何况别离难。东风只解催人去，也不道、莺老花残。青笺未约，红绡忍泪，无计锁征鞍。宝钗瑶钿一时闲。此恨苦天悭。
蓦山溪::程垓::老来风味，是事都无可。只爱小书舟，剩围着、琅几个。呼风约月，随分乐生涯，不羡富，不忧贫，不怕乌蟾堕。三杯径醉，转觉乾坤大。醉後百篇诗，尽从他、龙吟鹤和。升沈万事，还与本来天，青云上，白云间，一任安排我。
满江红::程垓::葺屋为舟，身便是、烟波钓客。况人间元似，泛家浮宅。秋晚雨声篷背稳，夜深月影窗棂白。□满船诗酒满船书，随意索。也不怕，云涛隔。也不怕，风帆侧。但独醒还睡，自歌还拍。卧後从教秋鳝舞，醉来一任乾坤窄。恐有时、撑向大江头，占风色。
小桃红・连理枝::程垓::不恨残花妥。不恨残春破。只恨流光，一年一度，又催新火。纵青天白日系长绳，也留春得麽。花院重教锁。春事从教过。
芭蕉雨::程垓::雨过凉生藕叶。晚庭消尽暑，浑无热。枕簟不胜香滑。争奈宝帐情生，金尊意惬。玉人何处梦蝶。思一见冰雪。
红娘子・连理枝::程垓::小小闲窗底。曲曲深屏里。一枕新凉，半床明月，留人欢意。奈梅花引里唤人行，苦随他无计。几点清觞泪。数曲乌丝纸。
醉落魄・一斛珠::程垓::夏围初结。绿深深处红千叠。杜鹃过尽芳菲歇。只道无春，满意春犹惬。折来一点如猩血。透明冠子轻盈贴。
一翦梅::程垓::旧日心期不易招。重来孤负，几个良宵。寻常不见尽相邀。见了知他，许大无聊。昨夜梅花插翠翘。影落清溪，应也魂消。假饶真个住山腰。那个金章，换得渔樵。
一翦梅::程垓::小会幽欢整及时。花也相宜。人也相宜。宝香未断烛光低。莫厌杯迟。莫恨欢迟。夜渐深深漏渐稀。风已侵衣。露已沾衣。一杯重劝莫相违。何似休归。何自同归。
眼儿媚::程垓::一枝烟雨瘦东墙。真个断人肠。不为天寒日暮，谁怜水远山长。相思月底，相思竹外，犹自禁当。只恐玉楼贪梦，输他一夜清香。
浪淘沙::程垓::山尽两溪头。水合天浮。行人莫赋大江愁。且是芙蓉城下水，还送归舟。渔雁两悠悠。烟断云收。谁教此水却西流。载我相思千点泪，还与青楼。
雨中花令::程垓::闻说海棠开尽了。怎生得、夜来一笑。颦绿枝头，落红点里，问有愁多少。小园闭门春悄悄。
雨中花令::程垓::旧日爱花心未了。紧消得、花时一笑。几日春寒，连宵雨闷，不道幽欢少。记得去年深院悄。
雨中花令::程垓::卷地芳草都过了。花不语、对人含笑。花与人期，人怜花病，瘦似人多少。闻道重门深悄悄。
凤栖梧・蝶恋花::程垓::九月江南烟雨里。客枕凄凉，到晓浑无寐。起上小楼观海气。昏昏半约渔樵市。断雁西边家万里。料得秋来，笑我归无计。
凤栖梧・蝶恋花::程垓::有客钱塘江上住。十日斋居，九日愁风雨。断送一春弹指去。荷花又绕南山渡。湖上幽寻君已许。消息不来，望得行云暮。
凤栖梧・蝶恋花::程垓::门外飞花风约住。消息江南，已酿黄梅雨。蜀客望乡归不去。当时不合催南渡。忧国丹心曾独许。纵吐长虹，不奈斜阳暮。
凤栖梧・蝶恋花::程垓::薄薄窗油清似镜。两面疏帘，四壁文书静。小篆焚香消日永。新来识得闲中性。人爱人嫌都莫问。絮自沾泥，不怕东风紧。
凤栖梧・蝶恋花::程垓::九月重湖寒意早。目断黄云，冉冉连衰草。惨别临江愁满抱。酒尊时事都相恼。闻道吴天消息好。鸳鸯西池，咫尺君应到。
愁倚阑・春光好::程垓::山无数，雨萧萧。路迢迢。不似芙蓉城下去，柳如腰。梦随春絮飘飘。
渔家傲::程垓::野店无人霜似水。清灯照影寒侵被。门外行人催客起。因个事。老来方有思家泪。寄问梅花开也未。爱花只有归来是。想见小桥歌舞地。浑含喜。天涯不念人憔悴。
渔家傲::程垓::独木小舟烟雨湿。燕儿乱点春江碧。江上青山随意觅。人寂寂。落花芳草催寒食。昨夜青楼今日客。吹愁不得东风力。细拾残红书怨泣。流水急。不知那个传消息。
临江仙::程垓::送我南来舟一叶，谁教催动鸣榔。高城不见水茫茫。云湾才几曲，折尽九回肠。买酒浇愁愁不尽，江烟也共凄凉。和天瘦了也何妨。只愁今夜雨，更做泪千行。
临江仙::程垓::浓绿锁窗闲院静，照人明月团团。夜长幽梦见伊难。瘦从香脸薄，愁到翠眉残。只道花时容易见，如今花尽春阑。画楼依旧五更寒。可怜红绣被，空记合时欢。
朝中措::程垓::矮窗西畔翠荷香。人在小池塘。何事未拈期局，却来闲倚胡床。
朝中措::程垓::华筵饮散撤芳尊。人影乱纷纷。且约玉骢留住，细将团凤平分。
朝中措::程垓::龙团分罢觉芳滋。歌彻碧云词。翠袖且留纤玉，沈香载捧冰。
朝中措::程垓::真游六六洞中仙。骑鹤下三天。休道日斜岁暮，行年方是韶华。
朝中措::程垓::片花飞後水东流。无计挽春留。香小谁栽杜若，梦回依旧扬州。
醉落魄・一斛珠::程垓::风催雨促。今番不似前欢足。早来最苦离情毒。唱我新词，掩著面儿哭。临行只怕人行远。殷勤更写多情曲。
酷相思::程垓::月挂霜林寒欲坠。正门外、催人起。奈离别、如今真个是。欲住也、留无计。欲去也、来无计。马上离魂衣上泪。各自个、供憔悴。问江路梅花开也未。
生查子::程垓::溪光曲曲村，花影重重树。风物小桃源，春事还如许。情知送客来，又作寻芳去。可惜一春诗，总为闲愁赋。
生查子::程垓::长记别郎时，月淡梅花影。梅影又横窗，不见江南信。无心换夕香，有分怜朝镜。不怕瘦棱棱，只怕梅开尽。
忆王孙::程垓::萧萧梅雨断人行。门掩残春绿荫生。翠被寒灯枕自横。梦初惊。窗外啼鹃催五更。
卜算子::程垓::枕簟暑风消，帘幕秋风动。月到夜来愁处明，只照团衾凤。去意杳无凭，别语愁难送。一纸鱼笺枕底香，且做新来梦。
卜算子::程垓::独自上层楼，楼外青山远。望到斜阳欲尽时，不见西飞雁。独自下层楼，楼下蛩声怨。待到黄昏月上时，依旧柔肠断。
卜算子::程垓::几日赏花天，月淡荼シ小。写尽相思唤不来，又是花飞了。春在怕愁多，春去怜欢少。一夜安排梦不成，月堕西窗晓。
霜天晓角::程垓::几夜锁窗揭。素蟾光似雪。恰恨照人欹枕，纱橱爽、簟纹滑。迤逦篆香。
霜天晓角::程垓::玉清冰样洁。几夜相思切。谁料浓云遮拥，同心带、甚时结。匆匆休惜别。
乌夜啼::程垓::杨柳拖烟漠漠，梨花浸月溶溶。吹香院落春还尽，憔悴立东风。
乌夜啼::程垓::白酒欺人易醉，黄花笑我多愁。一年只有秋光好，独自却悲秋。
乌夜啼::程垓::绿外深深柳巷，红间曲曲花楼。一春想见贪游冶，不道有人愁。
瑞鹧鸪::程垓::东风冷落旧梅台。犹喜山花拂面开。绀色染衣春意静，水沈熏骨晚风来。
瑞鹧鸪::程垓::门前杨柳绿成阴。翠坞笼香径自深。迟日暖熏芳草眼，好风轻撼落花心。
青玉案::程垓::宝林岩畔凌云路。记藉草、寻梅去。咏绿书红知几度。行云归後，碧云遮断，寂寞人何处。一声长笛江天暮。别後谁吟倚楼句。
好事近::程垓::别梦记春前，春尽苦无归日。想见鹊声庭院，误几回消息。万重离恨万重山，无处说思忆。只有路傍双堠，也随人孤只。
好事近::程垓::天淡一帘秋，明月几时来得。何事桂底香近，把清光邀勒。人间明晦总由天，何必问通塞。且为人如月好，醉莫分南北。
好事近::程垓::烟尽戍楼空，又是一帘佳月。何事山城留滞，负好花时节。烧灯翦彩没心情，应有翠娥说。欲借好风吹恨，奈乱云愁叠。
好事近::程垓::急雨闹冰荷，销尽一襟烦暑。趁取晚凉幽会，近翠阴浓处。风梢危滴撼珠矶，洒面得新句。莫怪玉壶倾尽，待月明归去。
点绛唇::程垓::梅雨收黄，暑风依旧闲庭院。露荷轻颤。只有香浮面。挂起西窗，月澹无人见。幽情远。随钗低扇。好个凉方便。
如梦令::程垓::风入藕花翻动。夜气与香俱纵。月又带风来，凉意一襟谁共。情重。情重。可惜短宵无梦。
清平乐::程垓::山城桃李。催促春无几。日日为花须早起。犹□惜花无计。阿谁留得春风。长教绕绿围红。莫遣十分芳意，输他万点愁容。
清平乐::程垓::秋香谁买。散入琉璃界。点缀小红全不碍。还却铅华馀债。夜来月底相期。一枝未觉香迟。恰似青绫帐底，绛罗初试裙儿。
清平乐::程垓::疏疏整整。风急花无定。红烛照筵寒欲凝。时见筛帘玉影。夜深明月笼纱。醉归凉面香料。犹有惜梅心在，满庭误作吹花。
清平乐::程垓::绿深红少。柳外横桥小。双燕不知幽梦好。惊起碧窗春晓。起来瞢多时。玉台金镜慵移。多少春愁未说，却来闲数花枝。
望秦川・南歌子::程垓::柳弱眠初醒，梅残舞尚痴。春阴将冷傍帘帷。又是东风和恨、向人归。乐事灯前记，愁肠酒後知。
望秦川・南歌子::程垓::竹粉翻新箨，荷花拭靓妆。断云侵晚度横塘。小扇斜钗依约、傍牙床。蘸蜜分红荔，倾筒泻碧香。
望秦川・南歌子::程垓::翠黛随妆浅，铢衣称体香。好风偏与十分凉。却扇含情独自、绕池塘。碧藕丝丝嫩，红榴叶叶双。
天仙子::程垓::惨惨霜林冬欲尽。又是溪梅寒弄影。矮窗曲屋夜烧香，人已静。灯垂烬。点滴芭蕉和雨听。约个归期犹未定。一夜梦魂终不稳。知他勾得许多情，真个闷。无人问。说与画楼应不信。
望江南・忆江南::程垓::篷上雨，篷底有人愁。身在汉江东畔去，不知家在锦江头。烟水两悠悠。吾老矣，心事几时休。
南歌子::程垓::雨燕翻新幕，风鹃绕旧枝。画堂春尽日迟迟。又是一番平绿、涨西池。病起尊难尽，腰宽带易垂。不堪村落子规啼。问道行人一去、几时归。
南歌子::程垓::淡霭笼青琐，轻寒薄翠绡。有人憔悴带宽腰。又见东风、不忍见柔条。闷酒尊难寻，闲香篆易销。夜来溪雪已平桥。溪上梅魂凭仗、一相招。
南歌子::程垓::梅坞飞香定，兰窗翠色齐。水边沙际又春归。领略东风、能有几人知。爱月眠须晚，寻花去未迟。谁家庭院更芳菲。费尽才情、休负一春诗。
南歌子::程垓::荷盖倾新绿，榴巾蹙旧红。水亭烟榭晚凉中。又是一钩新月、静房栊。丝藕清如雪，纱薄似空。好维今夜与谁同。唤取玉人来共、一帘风。
南歌子::程垓::野水寻溪路，青山踏晚春。偶来相值却锺情。一树琼瑶洗尽、客衣襟。曲沼通诗梦，幽窗净俗尘。何时散发伴裙。後夜相思生怕、月愁人。
南乡子::程垓::几日诉离尊。歌尽阳关不忍分。此度天涯真个去，销魂。相送黄花落叶村。斜日又黄昏。萧寺无人半掩门。今夜粉香明月泪，休论。只要罗巾记旧痕。
浪淘沙::程垓::才合又轻离。心事多违。小窗灯影记亲移。可奈酒酣花困处，不省人归。山翠又如眉。肠断幽期。相思有梦阿谁知。莫遣重来风絮乱，不似当时。
浪淘沙::程垓::老去懒寻花。独自生涯。几枝疏影浸窗纱。昨夜月来人不睡，看尽横斜。门外欲啼鸦。香意凌霞。从渠千树绕人家。世上一枝元也足，不要随他。
摊破南乡子::程垓::休赋惜春诗。留春住、说与人知。一年已负东风瘦，说愁说恨，数期数刻，只望归时。莫怪杜鹃啼。
祝英台・祝英台近::程垓::坠红轻，浓绿润，深院又春晚。睡起厌厌，无语小妆懒。可堪三月风光，五更魂梦，又都被、杜鹃催攒。怎消遣。人道愁与春归，春归愁未断。
虞美人::程垓::轻红短白东城路。忆得分襟处。柳丝无赖舞春柔。不系离人、只解系离愁。如今花谢春将老。柳下无人到。月明门外子规啼。唤得人愁、争似唤人归。
长相思::程垓::对重阳。感重阳。身在西风天一方。年年人断肠。景凄凉。客凄凉。纵有黄花祗异乡。晚云连梦长。
长相思::程垓::酒孤斟。客孤吟。戏马台荒露草深。英雄何处寻。爱登临。莫登临。定是愁来关客心。暮天烟水沈。
长相思::程垓::风敲窗。雨敲窗。窗外芭蕉云作幢。声声愁对床。剔银缸。点银缸。梦采芙蓉隔一江。几时蝴蝶双。
鹊桥仙::程垓::角声吹月，风声落枕，梦与柔肠俱断。谁教当日太情浓，不下、新愁一段。黄花开了，梅花开未，曾约那时相见。莫教容易负幽期，怕真个、孤他泪眼。
醉落魄・一斛珠::程垓::晚凉时节。翠梧风定蝉声歇。有人睡起香浮颊。倚著阑干，笑拣青荷叶。如今往事愁难说。曲池依旧闲风月。
减字木兰花::程垓::双双相并。一点红边偏照映。玉翦云裁。不比浮花共蒂开。几回心曲。选胜摘来情自足。插向云鬟。要与仙郎比并看。
谒金门::程垓::春悄悄。红到一枝先巧。酒入半腮微带卯。粉寒香未饱。芳意枝头偏闹。困尽蜂须莺爪。拟倩玉纤和露拗。情多愁易搅。
谒金门::程垓::花簇簇。触眼万条垂玉。小院春深窗锁绿。水沈风断续。明月又侵楼曲。羞向枕囊拘束。只待夜深清影足。醉来花底宿。
谒金门::程垓::乌帽侧。行遍杏花春色。野意青青分陇麦。人家烟水隔。春事莫催行客。弹指青梅堪摘。醉倚暮天江拍拍。雨晴沙路白。
谒金门::程垓::花半湿。一霎晚云笼密。天气未佳风又急。小庭愁独立。酒病起来无力。懊恼篆烟锁碧。一饷春情无处觅。小屏山数尺。
谒金门::程垓::春夜雨。催润柳塘花坞。小院深深门几许。画帘香一缕。独立晚庭凝伫。细把花枝闲数。燕子不来天欲暮。说愁无处所。
谒金门::程垓::风阵阵。吹落杨花无定。酒病厌厌三月尽。花檀红自隐。新绿轩窗清润。月影又移墙影。手拈青梅无处问。一春长闷损。
谒金门::程垓::浓睡醒。惊对一帘秋影。桐叶乍零风不定。半窗疏雨影。愁与年光不尽。老入星星双鬓。只拟上楼寻远信。雁遥烟水暝。
蝶恋花::程垓::日下船篷人未起。一个燕儿，说尽伤春意。江上残花能有几。风催雨促成容易。湖海客心千万里。著力东风，推得人行未。相次桃花三月水。菱歌谁伴西湖醉。
蝶恋花::程垓::满路梅英飞雪粉。临水人家，先得春光嫩。楼底杏花楼外影。墙东柳线墙西恨。撷翠揉红何处问。暖入眉峰，已作伤春困。归路月痕弯一寸。芳心只为东风损。
蝶恋花::程垓::寒意勒花春未足。只有东风，不管春拘束。杨柳满城吹又绿。可人青眼还相属。小叶星星眠未熟。看尽行人，唱彻阳关曲。心事一春何计续。芳条未展眉先蹙。
蝶恋花::程垓::晴带溪光春自媚。绕翠萦青，来约东风醉。云补断山疏复缀。雨回绿野清还丽。拄杖不妨舒客意。临水人家，问有花开未。江左风流今有几。逢春不要人憔悴。
蝶恋花::程垓::翠幕成阴帘拂地。池馆无人，四面生凉意。荷气竹香俱细细。分明著莫清风袂。玉枕如冰笙似水。才横钗，早被莺呼起。今夜月明人未睡。只消三四分来醉。
蝶恋花::程垓::画阁红炉屏四向。梅拥寒香，次第侵帷帐。烛影半低花影幌。修眉正在花枝傍。粉偎香羞一饷。未识春风，已觉春情荡。醉里不知霜月上。归来已踏梅花浪。
蝶恋花::程垓::楼角吹花烟月堕。的韶研，又向梅心破。钗上采看一个。赏心已觉春生坐。莫恨年华风雨过。人日嬉游，次第连灯火。翠幄高张金盏大。已拼醉袖随香。
蝶恋花::程垓::小院菊残烟雨细。天气凄凉，恼得人憔悴。被暖橙香羞早起。玉钗一任慵云坠。楼上珠帘钩也未。数尺遥山，供尽伤高意。伫立不禁残酒味。绣罗依旧和香睡。
蝶恋花::程垓::小院秋光浓欲滴。独自钩帘，细数归鸿翼。鸿断天高无处觅。矮窗催暝蛩催织。凉月去人才数尺。断发萧骚，醉傍西风立。愁眼望天收不得。露华衣上三更湿。
蝶恋花::程垓::晴日溪山春可数。水绕池塘，知有人家住。寻日寻花花不语。旧时春恨还如许。苦恨东风无意绪。只解催花，不解催人去。日晚荒烟迷古戍。断魂正在梅花浦。
菩萨蛮::程垓::和风暖日西郊路。游人又踏青山去。何处碧云衫。映溪才两三。疏松分翠黛。故作羞春态。回首杏烟消。月明归渡桥。
菩萨蛮::程垓::春回绿野烟光薄。低花矮柳田家乐。陇麦又青青。喧蜂闲趁人。野翁忘近远。怪识刘郎面。断却小桥溪。怕人溪外知。
菩萨蛮::程垓::画桥拍拍春江绿。行人正在春江曲。花润接平川。有人花底眠。东风元自好。只怕催花老。安得万垂杨。系教春日长。
菩萨蛮::程垓::平芜冉冉连云绿。斜阳衬雨明溪足。小鸭睡晴沙。翠烘三两花。春光闲婉娩。尽日无人见。试著小屏山。图归云际看。
菩萨蛮::程垓::山头翠树调莺舌。山腰野菜飞黄蝶。来为等闲休。去成多少愁。小庭花木改。犹有啼痕在。别後不曾看。怕花和泪残。
菩萨蛮::程垓::罗衫乍试寒犹怯。妒花风雨连三月。灯冷闭门时。有愁谁得知。此情真个苦。只为当时语。莫道絮沾泥。絮飞魂亦飞。
菩萨蛮::程垓::夜来花底莺饶舌。把人心事分明说。许大好因缘。只成容易传。春阑无好计。唯有归来是。从此玉台前。晓妆休太妍。
菩萨蛮::程垓::小窗荫绿清无暑。篆香终日萦兰炷。冰簟涨寒涛。清风一枕高。有日团扇却。门掩庭花落。少待月侵床。教他魂梦凉。
菩萨蛮::程垓::暑庭消尽风鸣树。树鸣风尽消庭暑。横枕一声莺。莺声一枕横。扇纨低粉面。面粉低纨扇。凉月淡侵床。床侵淡月凉。
菩萨蛮::程垓::东风有意留人住。熏风无意催人去。去住两茫然。相逢成短缘。平生花柳笑。过後关心少。今日奈情何。为伊饶恨多。
菩萨蛮::程垓::去年恰好双星节。鹊桥未渡人离别。不恨障云生。恨他真个行。天涯消息近。不见乘鸾影。楼外鹧鸪声。几回和梦惊。
菩萨蛮::程垓::浅寒带暝和烟下。轻阴挟雨随风洒。翠幕护重帘。篆香销半奁。平生风雨夜。怕近芭蕉下。今夕定愁多。萧萧声奈何。
菩萨蛮::程垓::客窗曾剪灯花弄。谁教来去如春梦。冷落旧梅台。小桃相次开。人间春易老。只有山中好。闲却槿花篱。莫教溪外知。
菩萨蛮::程垓::晓烟笼日浮山翠。春风著水回川媚。远近碧重重。人家山色中。野花香自度。似识幽人处。安得著三间。与山终日闲。
菩萨蛮::程垓::扶犁野老田东睡。插花山女田西醉。醉眼眩东西。看看桃满溪。耕桑山下足。纨绮人间俗。莫管旧东风。从教吹软红。
木兰花・玉楼春::程垓::疏枝半作窥窗老。又是一年春意早。风低小院得香迟，月傍女墙和影好。去年苦被离情恼。
鹧鸪天::程垓::昨夜思量直到明。拂明心绪更愁人。风披露叶高低怨，冷雨寒烟各自轻。休赖酒，莫求神。为谁教尔许多情。如今早被思量损，好更当时做弄成。
入塞::程垓::好思量。正秋风、半夜长。奈银缸一点，耿耿背西窗。衾又凉。枕又凉。露华凄凄月半床。照得人、真个断肠。窗前谁浸木犀黄。
桃源忆故人::程垓::粉霜拂拂凝香砌。酝酿梅花天气。月上小窗如水。冷浸人无寐。平生可惯闲憔悴。担负新愁不起。消遣夜长无计。只倚熏香睡。
愁倚阑・春光好::程垓::春犹浅，柳初芽。杏初花。杨柳杏花交影处，有人家。玉窗明暖烘霞。
乌夜啼::程垓::静院槐风绿涨，小窗梅雨黄垂。欲看春事留连处，惟有夜寒知。魂梦长闲消午醉，扫花共坐风凉。
忆秦娥::程垓::青门深。海棠开尽春阴阴。春阴阴。万重云水，一寸归心。玉楼深锁烟消沈。知他何日同登临。同登临。待收红泪，细说如今。
忆秦娥::程垓::情脉脉。半黄橙子和香擘。和香擘。分明记得，袖香熏窄。别来人远关山隔。见梅不忍和花摘。和花摘。有书无雁，寄谁归得。
忆秦娥::程垓::愁无语。黄昏庭院黄梅雨。黄梅雨。新愁一寸，旧愁千缕。杜鹃叫断空山苦。相思欲计人何许。一重云断，一重山阻。
西江月::程垓::众绿初围夏荫，老红犹驻春妆。画帘燕子日偏长。静看新雏来往。□□□□□□，□□□□□□。□□□□□□□。□□□□□□。
西江月::程垓::□□□□□□，□□□□□□。□□□□□□□。□□□□□□。汲井漫随兰炷，心情半怯罗衣。粉香消尽无人觑，只门外、子规啼。
乌夜啼::程垓::墙外雨肥梅子，阶前水绕荷花。阴阴庭户熏风满，水纹簟、怯菱芽。
浣溪沙::程垓::天女殷勤著意多。散花犹记病维摩。肯来丈室问云何。腰佩摘来烦玉笋，鬓香分处想秋波。不知真个有情麽。
浣溪沙::程垓::遥想当年出凤雏。王□风有未全疏。祗今朱绂为谁纡。芳草池塘春梦後，粉香帘幕晓晴初。一簪华发要人梳。
浣溪沙::程垓::翠葆扶疏傍药阑。乱红飘洒满书单。清明时节又看看。小雨勒成春尾恨，东风偏作夜来寒。琴心老尽不须弹。
浣溪沙::程垓::薄日移影午暑空。一杯何事便潮红。扇纨挥尽却疏慵。早睡青怀冰枕外，夜来消息雨荷中。不须留烛眩房栊。
浣溪沙::程垓::闲倚前荣小扇车。晚妆无力云鸦。凝情香落一庭花。笑挽清风归玉枕，懒随缺月傍窗纱。羞红两脸上娇霞。
鹧鸪天::程垓::木落江空又一秋。天寒几日不登楼。红绡帐里橙犹在，青琐窗深菊未收。新画阁，小书舟。篆烟熏得晚香留。只因贪伴开炉酒，恼得红儿一夜讴。
鹧鸪天::程垓::泪湿芙蓉城上花。片飞何事苦参差。锁深不奈莺无语，巢稳争如燕有家。情未老，鬓先华。可怜各自淡生涯。桃花不解知人意，犹自沾泥也学他。
一落索::程垓::门外莺寒杨柳。正减欢疏酒。春阴早是做人愁，更何况、花飞後。莫倚东风消瘦。
一落索::程垓::小小腰身相称。更著人心性。一声歌起绣帘阴，都遏住、行云影。闻道玉郎家近。
破阵子::程垓::小小红泥院宇，深深翠色屏帷。簇定熏炉酥酒软，门外东风寒不知。恰疑三月时。钗影半欹绿子，歌声轻度红儿。
一翦梅::程垓::斗转参横一夜霜。玉律声中，又报新阳。起来无绪赋行藏。只喜人间，一线添长。帘幕垂垂月半廊。节物心情，都付椒觞。年华渐晚鬓毛苍。身外功名，休苦思量。
木兰花・玉楼春::程垓::别时已有重来愿。谁料情多天不管。分明咫尺是青楼，抵死浓云遮得遍。寄声只倚西飞雁。
生查子::程垓::兰帷夜色高，绣被春寒拥。何事玉楼人，屡踏杨花梦。分明相见陈，不道幽情重。乞个好因缘，莫待来生种。
满庭芳::虞俦::色染莺黄，枝横鹤瘦，玉奴蝉蜕花间。铅华不御，慵态尽欹鬟。冷淡琐窗烟雾，来清供、莞尔怡颜。狂蜂蝶，还须敛衽，何得傍高闲。西山。招隐处，寒云缭绕，流水回环。念风前绰约，雪後清孱。别是仙韵道标，应羞对、舞袖弓弯。怀真赏，今宵归梦，一饷许跻攀。
临江仙::虞俦::万壑千岩秋色里，歌眉醉眼争妍。一枝娇柳趁么弦。疑非香案吏，诏到小蓬天。乐事便成陈迹也，依人小月娟娟。尊前空唱短因缘。引船风又起，吹过浙江边。
阮郎归::徐似道::茶寮山上一头陀。新来学者麽。蝤蛑螃蟹与乌螺。知他放几多。有一物，是蜂窝。姓牙名老婆。虽然无奈得它何。如何放得它。
浪淘沙::徐似道::风紧浪淘生。蛟吼鼍鸣。家人睡著怕人惊。只有一翁扪虱坐，依约三更。雪又打残灯。欲暗还明。有谁知我此时情。独对梅花倾一盏，还又诗成。
瑞鹤仙令・临江仙::徐似道::西子湖边春正好，输他公子王孙。落花香趁马蹄温。暖烟桃叶渡，晴日柳枝门。中有能诗狂处士，闲将一鹤随轩。百钱买只下湖船。就他弦管里，醉过杏花天。
一剪梅・一翦梅::徐似道::道学从来不则声。行也东铭。坐也西铭。爷娘死後更伶丁。也不看经。也不斋僧。却言渊子太狂生。行也轻轻。坐也轻轻。他年青史总无名。
失调名::徐似道::
蓦山溪::徐安国::青梅骨瘦，已有生春意。椒萼露微花，便觉香魂旖旎。惜花公子，可是赋情深，携瘦竹，绕疏篱，终日成孤倚。赏心乐事，又也何曾废。烟露湿铅华，误啼妆、三年客里。江南芳信，政自不愆期，吴山远，越山长，梦寐添憔悴。
鹧鸪天::徐安国::翠幕围香夜正迟。红麟生焰烛交辉。纤腰趁拍轻於柳，娇面添妆韵似梅。凝远恨，惜芳期。十年幽梦彩云飞。多情不管霜髯满，犹欲杯翻似旧时。
满江红::徐安国::挥手华堂，重整顿、选花场屋。撩鼻观、飞浮杂沓，异香芬馥。金缕尚馀闲态度，冰姿早作新妆束。恨尊前、缺典费思量，无松竹。蜂蝶恨，何时足。桃李怨，成粗俗。为情深、拼了一生愁独。菊信谩劳频探问，兰心未许相随逐。想从今、无暇蔷薇，锄罂粟。
满江红::徐安国::争献交酬，消受取、真山真水。供不尽、杯螺浮碧，髻鬟拥翠。莫便等闲嗟去国，固因特地经仙里。奉周旋、惟有老先生，门堪倚。追往驾，烟宵里。终旧学，今无计。叹白头犹记，壮年标致。一乐堂深文益著，风雩亭在词难继。问有谁、熟识晦庵心，南轩意。
祝英台・祝英台近::黄人杰::异乡中，行色里，随分庆初度。老子今年，五十又还五。任他坎止流行，吴头楚尾，本来是、乾坤逆旅。贵和富。此事都付浮云，无必也无固。
酹江月・念奴娇::黄人杰::年时今日，御双凫曾到、蓬壶方丈。元是王孙生此夕，红紫娇春成行。数曲栏干，一双荚，正傍瑶阶长。风帘斜处，有时新燕来往。犹记不住称觞，挥毫著语，更与书扁榜。转首还逢汤饼客，景物依然和畅。
感皇恩::黄人杰::秋色满西湖，雨添新绿。一派烟光望中足。清香十里，画舸去来相逐。酒酣时听得，渔家曲。人道似郎，郎还第六。云水相逢未谙熟。晚来风静，闲浸几枝红玉。水神应不禁，江妃浴。
念奴娇::黄人杰::西湖胜绝，有栖云楼观，蟠空丘壑。玉鉴光中天不老，人在蓬壶行乐。画舫藏春，垂杨系马，幽处笙箫作。京华狂客，也忘身世飘泊。行时载酒寻芳，湖湾堤曲，放浪红尘脚。借景留欢排日醉，不负莺花盟约。忍缓东风，耐烦迟日，休恁匆匆著。温存桃李，莫教一顿开却。
浣溪沙::黄人杰::的江梅共蜡梅。剪金裁玉一时开。黄姑相伴雪儿来。别驾公馀无个事，得将诗酒与栽培。为春留客小徘徊。
生查子::黄人杰::烟雨不多时，肥得梅如许。早有点儿酸，诮没星儿苦。飞燕恶禁持，又待衔春去。容著水精盐，觅个调羹处。
柳梢青::黄人杰::恰则年时。风前雪底，初见南枝。可匆匆，花才清瘦，子已红肥。安排酒盏相随。看金弹、累累四垂。渴後情怀，鼎中风味，惟有心知。
蓦山溪::黄人杰::翠环惊报，叶底梅如弹。小摘试尝看，齿微酸、生香不断。烟丸露颗，肥得颊儿红，还欲近，浅黄时，风雨催残半。何如珍重，剩著冰盘荐。持酒劝飞仙，似江梅、累累子满。饶将风味，成就与东君，随鼎鼐，著形盐，早趁调羹便。
满江红::黄人杰::小队旌旗，又催送、元戎领客。政十顷、荷香微度，草烟横碧。杨柳参差新合翠，水天上下俱齐色。傍野桥、容与绕重湖，严城侧。花作阵，舟为宅。敲羯鼓，鸣羌笛。渐夜凉风进，酒杯无力。遥想汉中鸡肋地，未应万里回金勒。看便随、飞诏下南州，朝京国。
点绛唇::蔡戡::纤手工夫，采丝五色交相映。同心端正。上有双鸳并。皓腕轻缠，结就相思病。凭谁信。玉肌宽尽。却系心儿紧。
水调歌头::蔡戡::肃霜靡衰草，骤雨洗寒空。刀弓斗力增劲，万马骤西风。细看外围合阵，忽变横斜曲直，妙在指麾中。号令肃诸将，谈笑听元戎。坐中客，休笑我，已衰翁。十年重到，今日此会与谁同。差把龙锺鹤发，来对虎头燕颔，年少总英雄。飞镞落金碗，酣醉吸长虹。
水调歌头::蔡戡::拥节出闽峤，易镇上岷山。东西，分陕初不在荣观。痛念两河未复，独作中流砥柱，屹若障狂澜。极目神京远，百万虎貔闲。趁良时，摅豹略，勇声欢。风飞雷厉，威行逆虏胆生寒。汉寝周原如旧，一扫腥膻丑类，谈笑定三关。识取投机会，莫作等闲看。
鹧鸪天::何澹::庾岭移来傍桂丛。绕花安敢望凌风。癯儒合作孤芳伴，四面相看一笑同。冰照座，玉横空。雪花零落暗香中。有人醉倚阑干畔，付与江南老画工。
桃源忆故人::何澹::拍堤芳草随人去。洞口山无重数。翦朝露成树。争晚渔翁住。今人忍听秦人语。只有花无今古。欲饮仙家寿醑。记取桥边路。
满江红::何澹::灯夕筵开，人物共、英词三绝。环坐处、袖中珠玉，郢中春雪。红烛星繁销夜漏，紫霞香满催歌拍。算新年、何处不风光，三山别。云表殿，千层结。花籍锦，添明月。更浮屠七塔，万枝争发。多谢一天驱宿霭，故教三日成佳节。更何须、海上觅蓬莱，真仙阙。
满江红::何澹::乐禁初开，平地耸、海山清绝。千里内、欢声和气，可融霜雪。盛事终将椽笔记，新歌翻入梨园拍。道古来、南国做元宵，今宵别。灯万碗，花千结。星斗上，天浮月。向玉绳低处，笙箫高发。人物尽夸长乐郡，儿童争庆烧灯节。疑此身、清梦到华胥，朝金阙。
鹧鸪天::何澹::好景良辰造物悭。一年灯火遽摧残。雨淋夹道星千点，雪阻游人路九盘。停社舞，撤宾筵。谩烧银烛照金莲。不如我入香山社，一盏青灯说夜禅。
满江红::陈三聘::薄日轻云，天气好、相将祈谷。民情喜、颂声洋溢，清风斯穆。饮酒不多元有量，吟诗无数添新轴。对古人、一笑我真愚，君无俗。斜川路，经行熟。黄花在，归心足。问渊明去後，有谁能属。神武衣冠惊梦里，江湖渔钓论心曲。但从今、散发更披襟，谁能束。
满江红::陈三聘::天岂无情，天若道、有情也老。功名事、问天因甚，蒙人不了。好伴云烟耕谷口，休将翰墨传江表。算鬓边、能得几春风，惊秋早。陶令尹，张京兆。怀舒啸，贪荣耀。尽南柯一梦，漏残钟晓。滕阁暮霞孤鹜举，庾楼明月乌飞绕。念老来、於此兴无穷，知音少。
满江红::陈三聘::绀浮空，山拥髻、晚来风急。吹骤雨、藕花千柄，艳妆新。窥鉴粉光犹有泪，凌波罗袜何曾湿。讶汉宫、朝罢玉皇归，凝情立。尊前恨，歌三叠。身外事，轻飞叶。怅当年空击，誓江孤楫。云色远连平野尽，夕阳偏傍疏林入。看月明、冷浸碧琉璃，君须吸。
满江红::陈三聘::斜日熔金，三万顷、棹歌齐举。风不动、采苹双桨，翠鬟相语。月殿欲浮蟾兔魄，海神不放鱼龙舞。到今宵、秋气十分清，无今古。君试唤，扁舟侣。来伴我，潇湘渚。共夷犹春浪，笑歌秋浦。霸越独高身退後，尘缨未濯人谁许。叹酒杯、不到子陵台，刘伶土。
千秋岁::陈三聘::当年渔隐，路转桃溪汇。流水下，青山外。客行花径曲，月上松门对。撑艇子，雪中蓑笠亲曾载。老去谁倾盖。腰瘦频移带。人健否，花仍在。明年春更好，来向花前醉。青鬓改，恁时难拼千金买。
浣溪沙::陈三聘::酒力先从脸晕生。粉妆新丽笑相迎。晓寒高护彩云轻。不语似愁春力浅，有情应恨烛花明。更於何处觅倾城。
浣溪沙::陈三聘::翠幕遮笼锦一丛。尊前初见浅深红。淡云和月影葱茏。醉态只疑春睡里，啼妆愁听雨声中。更烧银烛醉东风。
浣溪沙::陈三聘::不怕春寒更出游。兰桡飞动却惊鸥。烟光佳处辄迟留。屏曲未曾歌醉梦，眉尖空只锁闲愁。从教丝柳绊行舟。
浣溪沙::陈三聘::越浦潮来信息通。吴山不见暮云重。人生何事各西东。烟外好花红浅淡，雨馀芳草绿葱茏。苦无欢意敌春浓。
浣溪沙::陈三聘::点检尊前花柳丛。於中偏占牡丹风。等闲言语惯迎逢。扇影不摇珠的，钗梁斜玉玲珑。梦魂长向楚江东。
浣溪沙::陈三聘::不跃银鞍与绣鞯。曲筇芒跷见衰年。寻幽来立渡头船。碧涧芹羹珍下箸，红莲香饭乐归田。不妨尊酒兴悠然。
浣溪沙::陈三聘::帘押低垂月影疏。梅枝和雪玉相扶。儿家春信入来无。半坠宝钗慵览镜，任偏罗髻却拈书。琴心谁与问相如。
朝中措::陈三聘::朝来和气满西山。拄颊小阑干。柳色野塘幽兴，梅花纸帐轻寒。
朝中措::陈三聘::求田何处是生涯。双鬓已先华。随分夏凉冬暖，赏心秋月春花。
朝中措::陈三聘::去年曾醉杏花坊。柳色间轻黄。重觅旧时行迹，春风满路梅香。
朝中措::陈三聘::草堂春过一分馀。幽事酒醒初。琴调细鸣焦木，矢声不断铜壶。
朝中措::陈三聘::秋山横截半湖光。湖渚橘枝黄。纨扇罢摇蟾影，练衣已怯风凉。
蝶恋花::陈三聘::阊阖城西山四面。鸭绿鳞鳞，轻拍横塘岸。一阵东风羊角转。望中已觉孤帆远。独恨寻芳来较晚。柘老桑稠，农务村村遍。山鸟劝酤官酒贱。炊烟深巷听缫茧。
南柯子・南歌子::陈三聘::别後惊人远，归心怯橹柔。晚天凉思冷於秋。冷浸一溪明月、水弥流。醉里狂仍在，吟馀趣极幽。
南柯子・南歌子::陈三聘::烟树观前浦，风苹听远洲。等闲来上水边楼。怅望天涯、何处有归舟。香断灯花夜，歌停扇影秋。
南柯子・南歌子::陈三聘::月傍云头吐，风将雨脚吹。夜深乌鹊向南飞。应是星娥颦恨、入双眉。旧怨垂千古，新欢只片时。
水调歌头::陈三聘::玉鉴十分满，清露一年秋。漂流踪迹，谁念楚尾与吴头。此夜刮明尘眼。望极好张诗胆。何处有高楼。浩荡银潢冷，缥缈白云浮。笑劳生，难坎止，亦乘流。阑干拍碎，清夜起舞不胜愁。万里关河依旧。一寸功名乌有。清泪滴衣裘。老去心空在，归梦绕苹洲。
水调歌头::陈三聘::有客念行役，劲气凛於秋。男儿未老，衔命如虏亦风流。决定平戎方略，恢复旧燕封壤，安用割鸿沟。莫献肃霜马，好衣白狐裘。我何人，怀壮节，但凝愁。平生未逢知己，哙伍实堪羞。金马文章何在，玉鼎勋庸何有，一笑等云浮。拼断好风月，羯鼓打梁州。
西江月::陈三聘::诗眼曾逢花面，画图还识春娇。当年风格太妖饶。粉腻酥柔更好。酒晕不温香脸，玉慵犹怯轻绡。春风别後又秋高。再见只应人老。
西江月::陈三聘::春事已浓多日，游人偏盛今年。梨花寒食雨馀天。鸭绿含风浪浅。翠袖半黏飞粉，罗衣尚怯轻寒。不辞归路委香钿。门外东风如箭。
鹊桥仙::陈三聘::银潢仙仗，离多会少，朝暮世情休妒。夜深风露洒然秋，又莫是、轻分泪雨。云收雾散，漏残更尽，遥想双星情绪。凭谁批敕诉天公，待留住、今宵休去。
宜男草::陈三聘::摇落丹枫素秋後。舞长亭、尚馀衰柳。别梦回、忆得霜柑分我，应自有、浓香手。宿酲谁解三杯酒。
宜男草::陈三聘::绿水黏天净无浪。转东风、纹微涨。个中趣、莫遣人知，容我日日、扁舟独往。平生书癖已无恙。
秦楼月・忆秦娥::陈三聘::云衣薄。春晴自有东风掠。东风掠。试听枝上，几声乾鹊。曲屏心事新题却。离愁何用堆眉角。
秦楼月・忆秦娥::陈三聘::花前狭。翠茵围坐花阴合。花阴合。闲情不似，一双狂蝶。春沟何处寻红叶。春寒料想罗衣怯。
秦楼月・忆秦娥::陈三聘::光风薄。杨花欲谢春应觉。春应觉。一庭红叶，粉花吹落。冶游无复飞红索。凭高独上湖边阁。
秦楼月・忆秦娥::陈三聘::青楼缺。楼心人待黄昏月。黄昏月。入帘无奈，柳绵吹雪。谁人弄笛声呜咽。伤春未解丁香结。
秦楼月・忆秦娥::陈三聘::青膏集。新雷忽起龙蛇蛰。龙蛇蛰。柳塘风快，水流声急。伤心有泪凭谁。尊前容易青衫湿。
念奴娇::陈三聘::浮云吹尽，卷长空、千顷都凝寒碧。兔杵无声风露冷，天也应怜人寂。故遣娥，驾蟾飞上，玉宇元同色。天津何事，此时偏界南北。不但对影三人，我歌君和，我舞君须拍。涤洗胸中愁万斛，莫问今宵何夕。老矣休论，著鞭安用，一笑真狂客。夜深归去，烂然溪上阡陌。
念奴娇::陈三聘::晴风丽日，算东君、坼遍梅心桃萼。独有名花开殿後，一笑嫣然如昨。黄袂层肤，霞冠高拥，多态春才觉。雨巾风帽，故人来趁花约。好是罗绮添春，香风环坐，半醉金钗落。老去心情难似旧，手拈花枝为乐。麝馥萦愁，妆花凝恨，莫惜金荷酌。酒阑花睡，梦魂重到京洛。
念奴娇::陈三聘::水空高下，望沈沈一色，浑然苍碧。天籁不鸣凉有露，金气横秋寂寂。玉宇琼楼，望中何处，月到天中极。御风归去，不愁衣袂无力。此夜飘泊孤篷，短歌谁和，自笑狂踪迹。咫尺蓝桥仙路远，云英消息。疏影婆娑，恍然身世，我是尊前客。一声凄怨，倚楼谁弄长笛。
念奴娇::陈三聘::馀霞飞绮，望长天、顷刻云容凝碧。今夕江皋风力软，明日波心头白。客舸东流，语离深夜，遣我新愁积。春融花丽，定知天相行色。别後一纸乡书，故人相问，好趁秋鸿翼。空有佳人千点泪，锦字机中曾织。利锁名缰，古今同是，谁失知谁得。来朝愁望，旧楼何处西北。
念奴娇::陈三聘::扁舟此计，问当年、谁与寻盟鸥鸟。许国勋名彝鼎在，风月不妨吟笑。碧草台边，红云溪上，寿杖扶诗老。水浮天处，未应俗驾曾到。盛事埒美知章，鉴湖君赐，宸翰今题号。指点飞烟轻霭外，有路直通仙岛。蓑笠渔船，琴书客坐，清夜尊倒。未须归去，片蟾初上林表。
惜分飞::陈三聘::莫唱骊驹容首聚。花径重来微步。从此朝天去。故山怨鹤栖猿侣。试卜西园春在否。无奈细雨。明日长亭路。断魂芳草人何处。
梦玉人引::陈三聘::别来何处，酒醒後，梦难觅。晚日溪亭，清晓便挂帆席。满载离愁，指去程、还作江南行客。目断层城，数迢迢山驿。素巾空染，泪痕斑、应是暗中滴。记得轻分，玉箫犹自凄咽。
梦玉人引::陈三聘::倚阑干久，人不见，暮云碧。芳草池塘，春梦暗惊诗客。昨夜溪梅，向空山、雪里轻匀颜色。好赠行人，折枝南枝北。雨巾风帽，昔追游、谁念旧踪迹。料得疏篱，暗香时度风息。
如梦令::陈三聘::红紫不将春住。风定更飘无数。溪涨绿含风，短艇晚横沙渡。归去。归去。肯念西池鸳鹭。
如梦令::陈三聘::珍重故人相许。来向水亭幽处。文字间金钗，消尽晚天微暑。无雨。无雨。不比寻常端午。
菩萨蛮::陈三聘::筇枝探得梅开了。青鞋渐踏江头草。日日作东风。海棠相次红。离多良会少。此计应须早。莫待作行人。却将愁送春。
菩萨蛮::陈三聘::春城办得红蕖了。红蕖未点春先到。新月入新年。方才今夜圆。云屏谁为隔。肠断金钗客。好语写春幡。都教席上看。
菩萨蛮::陈三聘::杨花满院飞红索。春光不似人情薄。楼阁断霞明。梨花开晚晴。玉虬香散後。扶困三杯酒。不是听思归。归心思此时。
临江仙::陈三聘::夜饮只愁更漏促，留连笑蔷薇。歌声缭绕彻帘帏。坐中清泪落，梁上暗尘飞。重睹舞腰惊束素，不应更褪罗衣。别来容易见来稀。次公狂已甚，不醉亦忘归。
临江仙::陈三聘::白首故人重会面，论交尔汝忘形。从今心迹喜双清。飞鸿追往事，为蝶笑馀生。琥珀杯浓春正好，此怀端为君倾。旧时猿鹤敢寒盟。鸠居从拙计，鹏翼任高程。
减字木兰花::陈三聘::凝云不动。玉海无声千丈冻。来倚阑干。襟袖凭虚彻骨寒。归心易折。後夜月明应恨别。罨画图边。著我披蓑上钓船。
减字木兰花::陈三聘::东篱黄菊。细拈香枝人事熟。少缓芳尊。且醉侬家麴米春。老人斋戒。底事新来移角带。归梦相关。明月松江万顷宽。
减字木兰花::陈三聘::盈盈袅袅。欲问卿卿还好好。无奈娇何。折折湘裙薄薄罗。尊前顾曲。舞作回风花拍促。压尽时流。棋里输伊一百筹。
减字木兰花::陈三聘::先生困熟。万卷书中聊托宿。似怯清寒。更都梁向博山。游仙梦杳。啼鸟声中春又晓。未著乌纱。独坐溪亭数落花。
减字木兰花::陈三聘::殷勤举白。昨夜东风犹有雪。莫恨春迟。曾见梅花第一枝。阴晴未决。早晚清明新火活。梦绕秦楼。欲趁归潮上客舟。
鹧鸪天::陈三聘::酒晕从教上脸丹。春愁何事点眉山。都将别後深深意，且向尊前细细看。多少恨，说应难。粉巾空染泪斓斑。炉猊筝雁长闲却，明月楼心夜正寒。
鹧鸪天::陈三聘::指剥春葱去采苹。衣丝秋藕不沾尘。眼波明处偏宜笑，眉黛愁来也解颦。巫峡路，忆行云。几番曾梦曲江春。相逢细把银照，犹恐今宵梦似真。
鹧鸪天::陈三聘::昨夜东风怒不成。晓来犹自扫残英。半酸梅子连枝重，无力杨花到地轻。情易感，涕先零。玉虬香冷更凄清。事如芳草绵绵远，恨比浮云冉冉生。
鹧鸪天::陈三聘::翦碎霜绡巧作团。玉纤特地破朝寒。疏花好向钗横见，瘦影难敲月堕看。将旧恨，入眉弯。不须多样缕金。当时千点东风泪，怪见妆成粉未乾。
好事近::陈三聘::我欲御天风，飞上广寒宫阙。撼动一轮秋桂，照人间愁绝。归来须著酒消磨，玉面点红缬。起舞为君狂醉，更何须邀月。
好事近::陈三聘::枝上几多春，数点不融香雪。纵有笔头千字，也难夸清绝。艳桃李敢争妍，清怨笛中咽。试策短筇溪上，看影浮波月。
卜算子::陈三聘::雪後竹枝风，醉梦风吹醒。瘦立寒阶满地春，淡月梅花影。门外辘轳寒，晓汲喧金井。长笛何人更倚楼，玉指风前冷。
卜算子::陈三聘::涧下水声寒，壑底松风静。时有清香度竹来，步月寻疏影。往事属东风，试问花应省。曾是花前把酒人，别梦溪堂冷。
三登乐::陈三聘::南北相逢，重借问、古今齐楚。烛花红、夜阑共语。怅六朝兴废，但倚空高树。目断帝乡，梦迷雁浦。故人疏、梅驿断，音书有数。塞鸿归、过来又去。
三登乐::陈三聘::注望晓山，晴色丽、晨餐应饱。纹平、涨天渺渺。倚藤枝、撑艇子，昔游曾到。江山自古，水云转好。怅年来、心纵在，盟寒鸥鸟。故人中、黑头渐少。
三登乐::陈三聘::久蛰群虬，犹未肆、新雷初启。鼓东风、雨膏为洗。望横塘、越溪路，石湖烟水。西接洞庭，下连甫里。忆当年、归计早，扁舟从此。祖清风、相门有几。
三登乐::陈三聘::一品归来，强健日、小园幽圃。扁舟兴、恐天未许。想当年、持汉节，众齐咻楚。丹忠此日，盛名千古。词章、师海内，纬文经武。莫寒盟、故山旧侣。
浪淘沙::陈三聘::风雨晚春天。芳兴慵悭。浅红稠绿满园间。独有梨花三四朵，留住春寒。年少跃金鞍。咫尺关山。倦飞如我已知还。洒向东风千点泪，衣上重看。
虞美人::陈三聘::融融睡觉东风息。行到溪亭侧。一枝梅玉似人人。索笑依然消瘦、不禁春。相逢试问情多少。应怪山翁老。翠罗高护结花邻。一任馀芳争学、捧心颦。
虞美人::陈三聘::天公意向人情满。灯月教同看。中秋虽是十分明。不比今宵处处、有华灯。艳桃李歌阑後。更醉青楼酒。不妨饮尽玉东西。横笛声中春色、要君知。
虞美人::陈三聘::飞琼晓压梅枝重。酒面羊羔冻。谁将缟带逐车翻。明月秦楼昨夜、不胜寒。何须卷起重帘幕。愁怕春罗薄。玉杯持劝醉厌厌。无奈有人笼袖、出香尖。
虞美人::陈三聘::乾红翦碎烦纤玉。相并黄金粟。汉宫素面说明妃。马上秋风应解、著燕支。黄昏小树堪愁绝。不比梅花月。满天风露透肌凉。插取双枝归去、是谁香。
醉落魄・一斛珠::陈三聘::东风寒绝。
眼儿媚::陈三聘::酸。何人为我，丁宁驿使，来到江干。
水调歌头::石孝友::君恩九鼎重，臣命一毫轻。出身事主，刚甚须作不平鸣。老却西山薇蕨，闲损南窗松菊，羞死汉公卿。豺狼敢横道，草木要知名。秋已素，人又去，若为情。长沙何在，风送呜咽暮潮声。举棹却寻归路，挥麈莫谈时事，得酒且频倾。一片古时月，千里伴君行。
宝鼎现::石孝友::雪梅清瘦，月桂圆冷，天街新霁。想帝辇、三朝薄暮，催促烛龙开扇雉。正拜舞、捧玉卮为寿，花满香铺凤髓。罄禹穴、胥涛万顷，春入南山声里。鼎轴元老诗书帅。体宸衷、双奉亲意。勤色养、行春惜花，夜欢宴、瑶池衣彩戏。鼓淑气、遍湖山千里。惊破悭红涩翠。笑那个痴儿无赖。打得金鱼坠地。休念太守当年，曾手把青藜照字。对珠帘云栋，收拾太平歌舞辍。
眼儿媚::石孝友::何须著粉更施朱。元不在妆梳。寻常结束，珊珊环佩，短短裙襦。花羞柳妒空撩乱，冰雪做肌肤。而今便好，小名弄玉，小字琼奴。
眼儿媚::石孝友::愁云淡淡雨潇潇。暮暮复朝朝。别来应是，眉峰翠减，腕玉香销。小轩独坐相思处，情绪好无聊。一丛萱草，几竿修竹，数叶芭蕉。
临江仙::石孝友::一霎狂云惊雨过，月华恰到帘帷。槛前叠石翠参差。洞房相见处，灯火乍凉时。睡玉眠花愁夜短，匆匆共惜佳期。风梧不动酒醒迟。好同蝴蝶梦，飞上凤皇枝。
临江仙::石孝友::醉袖吟鞭行色里，帽檐低处风斜。晚山一半被云遮。残阳明远水，古木集栖鸦。暮去朝来缘底事，不如早早还家。曲屏深幌小窗纱。翠沾眉上柳，红脸边花。
临江仙::石孝友::买笑当歌何处好，小楼四面江山。玉梅枝上卸馀寒。雨随春到急，风向晚来颠。任自腰围都瘦损，肯教欢意阑珊。引杯相属莫留残。花如人竞好，人与月争圆。
临江仙::石孝友::枕上莺声初破睡，峭寒轻透帘帏。起来惆怅有谁知。雨狂风转急，揉损好花枝。薄幸别来春又老，等闲误却佳期。斜阳影里立多时。远山何事□，相对蹙修眉。
临江仙::石孝友::常记梦云楼上住，残灯影里迟留。依稀绿惨更红羞。露痕双脸泪，山样两眉愁。数片轻帆天际去，云涛烟浪悠悠。今宵独宿古江头。水腥鱼菜市，风碎荻花洲。
鹧鸪天::石孝友::收拾眉尖眼尾情。当筵相见便相亲。偷传翡翠歌中意，暗合鸳鸯梦里身。云态度，月精神。月流云散两无情。觉来一枕凄凉恨，不敢分明说向人。
鹧鸪天::石孝友::收拾眉尖眼尾情。夜来真个梦倾城。鸳鸯有底情难尽，蝴蝶无端梦易惊。愁一掬，月三更。绣帏应好睡轻盈。知他莫有相怜分，展转寻思直到明。
鹧鸪天::石孝友::别後应怜信息疏。西风几度到庭梧。夜来纵有鸳鸯梦，春去空馀蛱蝶图。烟树远，塞鸿孤。垂垂天影带平芜。凭谁写此相思曲，寄与冯川郑小奴。
鹧鸪天::石孝友::家在东湖湖上头。别来风月为谁留。落霞孤鹜齐飞处，南浦西山相对愁。真了了，好休休。莫教辜负菊花秋。浮云富贵何须羡，画饼声名肯浪求。
鹧鸪天::石孝友::花漏声乾月隐墙。灰迎晓透新阳。物情渐逐云容好，欢意偏随日脚长。山作鼎，玉为浆。寿杯丛处艳梅妆。醉乡路接华胥国，应梦朝天侍赭黄。
鹧鸪天::石孝友::玉烛调元黍律匀。迎长嘉节属芳辰。云如惜雨钩牵雪，梅不禁风漏泄春。天意好，物华新。偷闲赢取酒边身。太平朝野都无事，且与莺花作主人。
鹧鸪天::石孝友::一夜冰澌满玉壶。五更喜气动洪炉。门前桃李知麟集，庭下芝兰看鲤趋。泉脉动，草心苏。日长添得绣工夫。试询补衮弥缝手，真个曾添一线无。
鹧鸪天::石孝友::一别音尘两杳然。不堪虚度菊花天。惊秋远雁横斜字，噪晚哀蝉断续弦。好将息，恶姻缘。凉宵如水复如年。梦魂不怕风波险，飞过江西阿那边。
鹧鸪天::石孝友::屏障重重翠幕遮。兰膏烟暖篆香斜。相思树上双栖翼，连理枝头并蒂花。凤髻，乌纱。云慵雨困兴无涯。个中赢取平生事，兔走乌飞一任他。
卜算子::石孝友::人自蕊宫来，微步香云拥。小试樽前白雪歌，叶叶秋声动。一剪艳波横，两点愁山重。收拾眉尖眼尾情，作个鸳鸯梦。
卜算子::石孝友::见也如何暮。别也如何遽。别也应难见也难，後会难凭据。去也如何去。住也如何住。住也应难去也难，此际难分付。
卜算子::石孝友::折得月中枝，坐惜青春老。及至归来能几时，又踏关山道。满眼秋光好。相见应须早。若趁重阳不到家，只怕黄花笑。
卜算子::石孝友::冷蕊红香，瘦节攒苍玉。更著堂堂十八翁，取友三人足。惜此岁寒姿，移向屏山曲。纸帐熏炉结胜缘，故伴仙郎宿。
鹧鸪天::石孝友::露叶披残露颗传。明星著地月流天。不辞独赏穷今夜，应为相逢忆去年。辜窈窕，负蝉娟。谁知两处照孤眠。娥不怕离人怨，有甚心情独自圆。
鹧鸪天::石孝友::万里羁孤困一箪。平头四十误儒冠。舜弦广播薰风暖，邹律潜消黍谷寒。楼谩倚，剑休弹。看君行复上金銮。凤池波里求馀润，肆泥中岂久蟠。
渔家傲::石孝友::射虎将军搴绣帽。西园公子南山豹。共跨龙媒衔凤沼。风色好。宫花御柳迎人笑。剑履醒醒天日表。集英殿下春来早。双鹗盘空擎百鸟。归来了。蓝袍锦水光相照。
渔家傲::石孝友::夜半潮声来枕上。击残梦破惊魂荡。见说钱塘雄气象。披衣望。碧波堆里排银浪。月影徘徊天漾。金戈铁马森相向。洗尽尘根磨业障。增豪放。从公笔力诗词壮。
洞仙歌::石孝友::芙蓉院宇，露下秋容瘦。龟鹤仙人献长寿。问蓬山别後，几度春归，归去晚，开得蟠桃厮勾。人间游戏好，鲸背风高，那更相将凤雏九。事苹蘩，工翰墨，才德兼全，人总道、古今稀有。尽从他、乌兔促年华，看绿鬓朱颜，镇长依旧。
念奴娇::石孝友::半千宝运，瑞清朝、诞育人间英物。暖律吹灰春到也，迟日光腾东壁。婺女双溪，沈郎八咏，辉映皆冰雪。储精毓秀，几年一个人杰。须信和气随人，粉梅欺黛柳，娇春争发。翠幕重重称寿处，莲炬蕙烟明灭。鼎席犹虚，九重频念此，衮衣华发。明年今夜，凤池应醉花月。
念奴娇::石孝友::闷红颦翠，惜流年、忍对艳阳时节。白玉楼成人去後，两地音尘都绝。鸾鉴分飞，梦云零乱，欢意今衰飒。墨痕红淡，忆曾题遍红叶。须信後约难凭，臂啮鬟剪，也只成虚说。满眼凄凉无限事，付与丁香愁结。欲语情酸，临岐步懒，怅望兰舟发。出门谁伴，泪昏一片孤月。
念奴娇::石孝友::平湖阁上，正残虹挂雨，微云擎月。万顷琉璃秋向冷，忍便翠销红歇。北海樽，西园游宴，兴逸湖山发。飞尘不到，坐移蓬岛珠阙。莫厌笑口频开，少年行乐事，转头胡越。公子多情真爱客，敢惮深杯百罚。太一舟轻，芙蓉城锁，醉指神仙窟。乘风归去，尽教吹乱华发。
念奴娇::石孝友::平湖阁上，正雌霓将卷，雄风初发。醉倚危栏吟眺处，月在篷莱溟渤。蓬叶香浮，桂华光放，翻动蛟鼍窟。踏轮谁信，宓妃曾借尘袜。人世景物堪悲，等闲都换了，朱颜云发。遥想广寒秋到早，闲著几多空阔。太白诗魂，玉川风腋，自有飞仙骨。嫦娥为伴，夜深同驾霜月。
念奴娇::石孝友::麦秋天气，正玉杓斡暑，熏弦鸣律。浴佛生朝初过也，还数佳辰三日。筮水呈祥，梦熊叶庆，宝运符千一。太平朝野，异人端为时出。须信家世蝉联，乃翁遗范在，子孙逢吉。雾隐巢云聊寄傲，行矣飞英腾实。瀑布泉清，炉峰气秀，光映霞觞溢。萱堂争看，彩衣红堕双橘。
醉落魄・一斛珠::石孝友::友莺梦蝶。寻花问柳深相结。教春去後群芳歇。零落朋游，辜负好时节。眼边愁绪多于发。迢迢一水通吴越。
醉落魄・一斛珠::石孝友::鸾孤凤只。而今怎忍轻抛掷。知他别後谁怜惜。一味惶，辜负我思忆。云山万叠烟波急。短书频寄征鸿翼。
醉落魄・一斛珠::石孝友::空庭草积。吹花风去春无迹。锁鸾深处应相忆。红染罗巾，颦损眉山碧。曲屏尘暗双。醉衾不暖炉烟湿。
醉落魄・一斛珠::石孝友::红娇翠弱。怨人珠泪频偷落。归期莫负青笺约。雨断云销，总是初情薄。夜深秋气生帘幕。半衾依旧空闲却。
丑奴儿・采桑子::石孝友::凌花镜里桃花笑，清影团团。月淡风寒。深夜移灯许细观。武陵溪上当时事，何处飞鸾。
西江月::石孝友::歌彻秋娘金缕，醉扳织女云车。而今谁复荐相如。拔剑茫然四顾。好景凭诗断送，闲愁著酒消除。镜中丝发莫惊呼。春满珠帘绣户。
西江月::石孝友::脉脉无端心事，厌厌不奈春酲。越罗衫薄峭寒轻。试问几番花信。万点风头柳絮，数声柳外啼莺。斜阳还傍小窗明。门掩黄昏人静。
鹧鸪天::石孝友::六十仙翁抱桂栽。果符吉梦诞英才。上天与降麒麟种。明月还生蚌蛤胎。华阁启，玳筵开。快呼玉手捧金。要知远地无功客，曾到高门作贺来。
踏莎行::石孝友::沈水销红，屏山掩素。锁窗醉枕惊眠处。芰荷香里散秋风，芭蕉叶上鸣秋雨。飞阁愁登，倚阑凝伫。孤鸿影没江天暮。行云懒寄好音来，断云暗逐斜阳去。
望海潮::石孝友::离情冰泮，归心云扰，黯然凝伫江皋。柳色摇金，梅香弄粉，依稀满眼春娇。常记极游遨。更与持玉，因解金貂。郎去翟塘，妾家巫峡水迢迢。别来暗减风标。奈碧云暗断，翠被香消。春草生池，芳尘凝榭，凄凉月夕花朝。千里梦魂劳。但鸟啼渡口，猿响山椒。拟把无穷幽恨，万叠写霜绡。
虞美人::石孝友::醉寻芳草城头路。底事频凝伫。丽谯直下小层楼。鸳瓦重重匀砌、几重愁。睡红颦翠春风面。咫尺无由见。从教笑语落檐楹。图得香闺依约、认郎声。
虞美人::石孝友::月娥弄影当窗照。疑是巫山晓。芙蓉帐里睡魂惊。浅拂轻匀犹恐、已天明。高楼未放梅花弄。却就鸳衾拥。舞腰纤瘦不禁春。姿意任郎撩乱、一梳云。
水龙吟::石孝友::旧游曾记当年，凤城雨露开晴昼。端门发钥，御炉烟暗，宫花影覆。帝念民劳，俾乘轺传，暂临牛斗。散阳和四照，春光万井，来小试、调元手。职业才华竞秀。汉廷臣、无出其右。九重眷倚，频虚槐鼎，争迎衮绣。爽气西山，绿波南浦，酿成芳酒。趁锋车未到，霞觞共祝，百千长寿。
长相思::石孝友::你又痴。我又迷。到此痴迷两为谁。问天天怎知。长相思。极相思。愿得姻缘未尽时。今生重共伊。
长相思::石孝友::红依稀。绿依稀。寒勒花梢开较迟。蝶魂空自迷。怕人疑。使人疑。人道闲愁想未知。歌眉因甚低。
长相思::石孝友::蝶团飞。莺乱啼。陌上花开人未归。碧台歌舞稀。月入扉。风满帷。坐到黄昏人静时。清愁君不知。
蓦山溪::向子::一阳才动，万物生春意。试与问宫梅，到东阁、花枝第几。疏疏淡淡，冷艳雪中明，无俗调，有真香，正与人相倚。非烟非雾，瑞色门阑喜。再拜引杯长，看两颊、红潮欲起。天教难老，风鬓绿如云，对玉笥，与芗林，岁岁花前醉。
水龙吟::向子::华灯明月光中，绮罗弦管春风路。龙如骏马，车如流水，软红成雾。太一池边，葆真宫里，玉楼珠树。见飞琼伴侣，霓裳缥缈，星回眼、莲承步。笑入彩云深处。更冥冥、一帘花雨。金钿半落，宝钗斜坠，乘鸾归去。醉失桃源，梦回蓬岛，满身风露。到而今江上，愁山万叠，鬓丝千缕。
水龙吟::向子::梦回寒入衾绸，晓惊忽堕瑶林里。穿帷透隙，落花飞絮，难穷巧思。着帽披裘，挈壶呼友，倚空临水。望琼田不尽，银涛无际，浮皓色、来天地。遥想吴郎病起。政冷窗、微吟拥鼻。持笺赠我，新词绝唱，珠零玉碎。馀兴追游，清芬坐对，高谈倾耳。晚归来，风扫停云，万里月华如洗。
八声甘州::向子::恨中秋、多雨及晴景，追赏且探先。纵玉钩初上，冰轮未正，无奈婵娟。饮客不来自酌，对影亦清妍。任笑芗林老，雪鬓霜髯。好在章江西畔，有凌云玉笥，空翠相连。懒崎岖林麓，则窈窕溪边。
卜算子::向子::千古一灵根，本妙元明静。道个如如已是差，莫认风番影。枯木夜堂深，默坐时观省。月落乌鸡出户飞，万里关河冷。
三字令::向子::春尽日，雨馀时。红蔌蔌，绿漪漪。花满地，水平池。烟光里，云影上，画船移。纹鸳并，白鸥飞。歌韵响，酒行迟。
长相思::向子::年重月，月重光。万瓦千林白似霜。扁舟入醉乡。山苍苍。水茫茫。严濑当时不是狂。高风引兴长。
南歌子::向子::柳眼风前动，梅心雪後寒。年光浑似雾中看。抱答风光无处、可为欢。一曲聊收泪，三杯强自宽。新愁不奈上眉端。怕见长安归路、懒凭栏。
减字木兰花::向子::无穷白水。无限芰荷红翠里。几点青山。半在云烟暗霭间。移舟横截。卧看碧天流素月。此意虚徐。好把芗林入画图。
南歌子::向子::江左称岩桂，吴中说木犀。水沈为骨郁金衣。却恨疏梅恼我、得香迟。叶借山光润，花蒙水色奇。年年勾引赋新诗。应笑芗林冷淡、独心知。
南歌子::向子::病著连三月，谁能慰老夫。萧萧短发不胜梳。风里支离欲倒、要人扶。秋月明如水，岩花忽起予。旋白酒入盘盂。报答风光不醉、更何如。
南歌子::向子::我入三摩地，人疑小有天。君王送老白云边。不用丹青图画、上凌烟。喜揽澄清辔，能同载酒船。相逢忽谩别经年。好是两身强健、在尊前。
桂殿秋::向子::秋色里，月明中。
朝中措::向子::满城腊雪净无埃。触处是花开。天上琼林珠树，谁知夜半移来。
菩萨蛮::向子::天仙醉把真珠掷。荷翻写入玻璃碧。雨过酒尊凉。红蕖苒苒香。飞来双白鹭。屡作舞。山鸟起清歌。晚来情更多。
好事近::向子::多病卧江干，过尽春花秋叶。又见横斜疏影，弄阶前明月。呼儿取酒据胡床，尚喜知时节。宜与老夫情厚，有鬓边残雪。
好事近::向子::风劲入平林，扫尽一林黄叶。惟有长松千丈，挂娟娟霜月。使君和气动江城，疑是芳菲节。忽到小园游戏，见南枝如雪。
减字木兰花::向子::两峰对起。象阙端门云雾里。千嶂排空。虎节龙旗指顾中。箫韶妙曲。我试与听音韵足。借问谁传。松上清风石上泉。
减字木兰花::向子::翠鬟双小。绿绮朱弦心未了。画戟森间。玉子纹楸手共谈。不妨扶老。未说他年无限笑。且要忘忧。莫问今朝胜几筹。
减字木兰花::向子::腊前雪里。几处梅梢初破蕊。年後江边。是处花开晚更妍。绝知春意。不耐愁何心与醉。更有难忘。宋玉墙头婉婉香。
减字木兰花::向子::谁知莹澈。惟有碧天云外月。一见风流。洗尽胸中万斛愁。剩烧蜜炬。只恐夜深花睡去。想得横陈。全是巫山一段云。
减字木兰花::向子::千山万水。望极不知何处是。小院回廊。梦去相寻未觉长。绝怜清瘦。雪里梅梢春未透。常记分携。雨後梨花晓尚啼。
减字木兰花::向子::去年端午。共结彩丝长命缕。今日重阳。同泛黄花九酝觞。经时离缺。不为莱菔髭似雪。一笑逢迎。休觅空青眼自明。
满庭芳::向子::天宇长闲，飞仙狂醉，云碎玉沈空。谢家庭院，争道絮因风。不怕寒生宝粟，深调护、犀幕重重。瑶林里，疏梅献笑，小萼露轻红。瑞龙。香绕处，云间弦管，尘外帘栊。须烂醉流霞，莫诉千锺。闻道蟠桃正好，蓬瀛路、消息潜通。飞琼伴，偷将春色，分付入芳容。
水调歌头::向子::天公深藏巧，雪里放春回。不到闲花凡草，都付与疏梅。独立水边林下，萧萧冰容孤艳，清瘦玉腰支。触拨暗香动，风味欲愁谁。娥携，青女过，夜阑时。瑶冠琼佩，粲然一笑亦何奇。剩欲举觞对饮，不怕月明霜重，寒色著人衣。只恐邻笛起，化作玉尘飞。
梅花引::向子::花如颊。梅如叶。小时笑弄阶前月。最盈盈。最惺惺。闲愁未识、无计定深情。十年空省春风面。花落花开不相见。要相逢。得相逢。须信灵犀，中自有心通。同杯勺。同斟酌。千愁一醉都推却。花阴边。柳阴边。几回拟待、偷怜不成怜。伤春玉瘦慵梳掠。抛掷琵琶闲处著。莫猜疑。
人娇::向子::白似雪花，柔於柳絮。胡蝶儿、镇长一处。春风骀荡，蓦然吹去。得游丝、半空惹住。波上精神，掌中态度。分明是、彩云团做。
玉楼春::向子::记得江城春意动。两行疏梅龙脑冻。佳人不用辟寒犀，踏雪穿花云鬓重。真珠旋滴留人共。
玉楼春::向子::云窗雾阁春风透。蝶绕蜂围花气漏。恼人风味恰如梅，倚醉腰肢全是柳。细传一曲情偏厚。
鹧鸪天::向子::小院深明别有天。花能笑语柳能眠。雪肌得酒於中暖，莲步凌波分外妍。钗燕重，髻荷偏。两山斜叠翠连娟。朝云无限矜春态，暮雨情知更可怜。
鹧鸪天::向子::斗帐欢盟不计年。谁知蓦地远如天。何曾一霎离心上，怎得而今在眼前。鱼不断，雁相连。可无小字寄芳笺。薄情已是抛人去，更与新愁到酒边。
上西平・金人捧露盘::张元干::卧扁舟，闻寒雨，数佳期。又还是、轻误仙姿。小楼梦冷，觉来应恨我归迟。鬓云松处，枕檀斜、露泣花枝。名利空萦系，添憔悴，谩孤。得见了、说与教知。
春光好::张元干::花恨雨，柳嫌风。客愁浓。坐久霜刀飞碎雪，一尊同。劳烦玉指春葱。
春光好::张元干::寒食近，踏青时。画堂西。可是春来偏倦绣，乍生儿。香绵轻拂胭脂。
清平乐::张元干::乱山深处。雪拥溪桥路。晓日乍明催客去。惊起玉鸦翻树。翠衾香暖檀灰。一枝想见疏梅。凭仗东风说与，画眉人共春回。
清平乐::张元干::明珠翠羽。小绾同心缕。好去吴松江上路。寄与双鱼尺素。兰桡飞取归来。愁眉待得伊开。相见嫣然一笑，眼波先入郎怀。
菩萨蛮::张元干::天涯客里秋容晚。妖红聊戏思乡眼。一朵醉深妆。羞渠照鬓霜。开时谁断送。不待司共花。有脚号阳春。芳菲属主人。
菩萨蛮::张元干::拍堤绿涨桃花水。画船稳泛东风里。丝雨湿苔钱。浅寒生禁烟。江山留不住。却载笙歌去。醉倚玉搔头。几曾知旅愁。
菩萨蛮::张元干::春来春去催人老。老夫争肯输年少。醉後少年狂。白髭殊未妨。插花还起舞。管领风光处。把酒共留春。莫教花笑人。
菩萨蛮::张元干::雨馀翠袖琼肤润。一枝想像伤春困。老眼见花时。惜花心未衰。酿成谁与醉。应把流苏缀。泪沁枕囊香。恼侬归梦长。
菩萨蛮::张元干::黄莺啼破纱窗晓。兰缸一点窥人小。春浅锦屏寒。麝煤金博山。梦回无处觅。细雨梨花湿。正是踏青时。眼前偏少伊。
菩萨蛮::张元干::甘林玉蕊生香雾。游蜂争采清晨露。芳意著人浓。微烘曲室中。春来瀛海外。沈水迎风碎。好事富馀熏。频分几缕云。
楼上曲::张元干::楼外夕阳明远水。楼中人倚东风里。何事有情怨别离。低鬟背立君应知。东望云山君去路。断肠迢迢尽愁处。
楼上曲::张元干::清夜灯前花报喜。心随社燕凉风起。云路修成宝月时。东楼怅望君先归。沆瀣秋香生玉井。画檐深转梧桐影。
豆叶黄・忆王孙::张元干::冰溪疏影竹边春。翠袖天寒炯暮云。雪里精神澹伫人。
豆叶黄・忆王孙::张元干::疏枝冷蕊忽惊春。一点芳心入鬓云。风韵情知似玉人。
满庭芳::张元干::梁苑春归，章街雪霁，柳梢华萼初萌。非烟非雾，新岁乐升平。京兆雍容报政，金狨过、九陌尘轻。朝回处，青霄路稳，黄色起天庭。东风，吹绿鬓，薄罗剪彩，小绾流莺。比渭滨甲子，尚父难兄。满泛椒觞献寿，斑衣侍、云母分屏。明年会，双衣对引，谈笑秉钧衡。
满庭芳::张元干::韩国殊勋，洛都西内，名园甲第相连。当年绿鬓，独占地行仙。文彩风流瑞世，延朱履、丝竹喧阗。人皆仰，一门相业，心许子孙贤。中兴，方庆会，再逢甲子，重数天元。问千龄谁比，五福俱全。此去沙堤步稳，调金鼎、七叶貂蝉。香檀缓，杯传鹦鹉，新月正娟娟。
满庭芳::张元干::玉叶联芳，天潢分润，寿筵长对熏风。间平襟度，濮邸行尊崇。忠孝家传大雅，无喜愠、一种宽容。芝兰盛，彩衣嬉戏，亲睦冠西宗。丝纶，膺重寄，遥防迁美，本镇恩隆。应萱堂齐福，诞月仍同。花蕊香浓气暖，凝瑞露、满酌金锺。龙光近，星飞驿马，宣入嗣王封。
满庭芳::张元干::三十年来，云游行化，草鞋踏破尘沙。遍参尊宿，曾记到京华。衲子如麻似粟，谁会笑、瞿老拈花。经离乱，青山尽处，海角又天涯。今宵，闲打睡，明朝粥饭，随分僧家。把木佛烧却，除是丹霞。撞著门徒施主，蓦然个、喜舍由他。庐陵米，还知价例，毫发更无差。
瑞鹤仙::张元干::倚格天峻阁。舞庭槐阴转，盆榴红烁。香风泛帘幕。拥霞裾琼佩，真珠璎珞。华阳庆渥。诞兰房、流芳秀萼。有赤绳系足，从来相门，自然媒妁。游戏人间荣贵，道要元微，水源清浊。长生大药。彩鸾韵，凤箫鹤。对木公金母，子孙三世，妇姑为寿满酌。看千龄，举家飞升，玉京更乐。
瑞鹤仙::张元干::喜西园放钥。对燕寝香润，棠阴寒薄。东风夜来恶。禁烟时天气，莺啼花落。新晴共约。怕韶光、容易过却。把铜壶、缓浮金杯，禊游行乐。弦索。笙簧声里，还记兰房，正垂罗幕。初眠弱柳。梅如豆，玉如琢。向凤凰池上，鸳鸯影里，他年何啻紫橐。看流芳，继踵韦平，盛传巩洛。
瑶台第一层::张元干::宝历祥开飞练上，青冥万里光。石城形胜，秦淮风景，威凤来翔。腊馀春色早，兆钓璜、贤佐兴王。对熙旦，正格天同德，全魏分疆。荧煌。五云深处，化钧独运斗魁旁。绣裳龙尾，千官师表，万事平章。景锺文瑞世，醉尚方、难老金浆。
瑶台第一层::张元干::江左风流锺间气，洲分二水长。凤凰台畔，投怀玉燕，照射神光。豆花初秀雨，散暑空、洗出秋凉。庆生旦，正圆蟾呈瑞、仙桂飘香。肝肠。文锦，驾云乘鹤下行。紫枢将命，紫微如绋，常近君王。旧山同梓里，荷月旦、久已平章。
望海潮::张元干::苍山烟澹，寒溪风定，玉簪罗带绸缪。轻霭暮飞，青冥远净，珠星璧月光浮。城际踊层楼。正翠帘高卷，绿琐低钩。影落尊，气和歌管共清游。史君冠世风流。拥香鬟凭槛，雾鬓凝眸。银烛暖宵，花光照席，谯门莫报更筹。逸兴醉无休。赋探梅芳信，翻曲新讴。想见疏枝冷蕊，春意到沙洲。
望海潮::张元干::麒麟图画，貂蝉冠冕，青毡自属元勋。绿野旧游，平泉雅咏，霞舒烟卷朝昏。风月小阳春。照玳筵珠履，公子王孙。雪度嵩高，影横伊水庆生申。早梅长醉芳尊。况中兴盛际，宥密宗臣。琳馆奉祠，金瓯覆字，和羹妙手还新。光射紫微垣。看五云朝斗，千载逢辰。开取八荒寿域，一气转洪钧。
十月桃::张元干::年华催晚，听尊前偏唱，冲暖欺寒。乐府谁知，分付点化金丹。中原旧游何在，频入梦、老眼空潸。撩人冷蕊，浑似当时，无语低鬟。有多情多病文园。向雪後寻春，醉里凭阑。独步群芳，此花风度天然。
十月桃::张元干::蟠桃三熟，正清霜吹冷，爱日烘香。小试芳菲，时候无限风光。洛滨老人星见，□少室、云雾开祥。丹青万汇，熊兆台，凤举朝阳。向元枢会辅岩廊。记名著金瓯，位入中堂。梦熟钧天，屡惊颠倒衣裳。
感皇恩::张元干::绿发照魁星，平康争看。锦绣肝肠五千卷。出逢熙运，早侍玉皇香案。禁涂扬历遍，纡宸眷。安养老成，十年萧散。天要中兴相公健。生朝开宴，长是通宵弦管。藕花香不断，南风远。
感皇恩::张元干::年少太平时，名园甲第。谈笑雍容万锺贵。姚黄重绽，长对小春天气。绮罗丛里惯，今朝醉。台衮向贤，元枢虚位。壮岁青云自曾致。流霞麟脯，难老洛滨风味。谢公须再为，苍生起。
感皇恩::张元干::荔子著花繁，清微庭院。贺厦双飞画梁燕。绮罗丛里，百和炉烟祝愿。愿从今日去，身长健。檀板竞催，榕阴初转。舞袖风前翠翘颤。明年开府，锡宴金锺宣劝。寿星朝北斗，君王眷。
感皇恩::张元干::豹尾引黄幡，宣麻金殿。雨露恩浓自天遣。绅交誉，最乐至诚为善。信知宗姓喜，君王眷。宝炬密香，玉卮波滟。醉拥笙歌夜深院。西清班近，雅称元戎同燕。要看茅土相，貂蝉面。
夏云峰::张元干::涌冰轮，飞沆瀣，霄汉万里云开。南极瑞占象纬，寿应三台。锦肠珠唾，锺间气、卓荦天才。正暑，有祥光照社，玉燕投怀。新堂深处捧杯，乍香泛水芝，空翠风回。凉送燕歌缓舞，醉瑶钗。
千秋岁::张元干::相门出相，和气浓春酿。传家冠佩云台上。庞眉扶寿杖。绿发披仙氅。星两两。泰阶已应升平象。玉砌兰芽长。定向东风赏。添彩袖，褰罗幌。丝簧俱妙手，珠翠争宫样。江海量。年年醉里翻新唱。
水龙吟::张元干::水晶宫映长城，藕花万顷开浮蕊。红妆翠盖，生朝时候，湖山摇曳。珠露争圆，香风不断，普熏沈水。似瑶池侍女，霞裾缓步，寿烟光里。霖雨已沾千里。兆丰年、十分和气。星郎绿鬓，锦波春酿，碧筒宜醉。荷橐还朝，青毡奕世，除书将至。看巢龟戏叶，蟠桃著子，祝三千岁。
南乡子::张元干::山寺辋川图。霜叶云林锦绣居。寿浮春珠翠拥，欢娱。满院流泉绕绮疏。道气自肤腴。几席轻尘一点无。天要耆英修相业，清都。已有泥书降玉除。
卷珠帘・蝶恋花::张元干::祥景飞光盈衮绣。流庆昆台，自是神仙胄。谁遣阳和放春透。化工重入丹青手。云锦瑟争为寿。玉带金鱼，共愿人长久。
醉蓬莱::张元干::对小春桃艳，曲室炉红，乍寒天气。七叶开，应金章通贵。梦草银钩，灿花珠唾，是素来风味。满腹经纶，回天议论，昆台仙裔。秘殿升华，紫枢勋旧，退步真祠，简心端。迎日天元，听正衙宣制。
陇头泉・多丽::张元干::少年时，壮怀谁与重论。视文章、真成小技，要知吾道称尊。奏公车、治安秘计，乐油幕、谈笑从军。百镒黄金，一双白璧，坐看同辈上青云。事大谬，转头流落，徒走出修门。三十载，黄梁未熟，沧海扬尘。念向来、浩歌独往，故园松菊犹存。送飞鸿、五弦寓目，望爽气、西山忘言。整顿乾坤，廓清宇宙，男儿此志会须伸。
天仙子::张元干::楼外轻阴春澹伫。数点杏梢寒食雨。少年油壁记寻芳，梁苑路。今何处。千树红云空梦去。惊见此花须折取。明日满城传侍女。情知醉里惜花深，留春住。听莺语。一段风流天赋与。
鹊桥仙::张元干::靓妆艳态，娇波流盼，双靥横涡半笑。尊前烛畔粉生光，更低唱、新翻转调。花房结子，冰枝清瘦。醉依香浓寒峭。雏莺新啭上林声，惊梦断、池堂春草。
渔父家风・诉衷情令::张元干::八年不见荔枝红。肠断故园东。风枝露叶新采，怅望冷香浓。冰透骨，玉开容。
生查子::张元干::天生几种香，风味因花见。旖旎透香肌，仿佛飞花片。雨润惜馀熏，烟断犹相恋。不似薄情人，浓淡分深浅。
减字木兰花::张元干::客亭小会。可惜无欢容易醉。归去更阑。细雨鸣窗一夜寒。昏然独坐。举世疏狂谁似我。强拨炉烟。也道今宵是上元。
眼儿媚::张元干::萧萧疏雨滴梧桐。人在绮窗中。离愁遍绕，天涯不尽，却在眉峰。娇波暗落相思泪，流破脸边红。可怜瘦似，一枝春柳，不奈东风。
昭君怨::张元干::春院深深莺语。花怨一帘烟雨。禁火已销魂。更黄昏。衾暖麝灯落。雨过重门深夜。枕上百般猜。未归来。
夜游宫::张元干::半吐寒梅未拆。双鱼洗、冰澌初结。户外明帘风任揭。拥红炉，洒窗间，闻霰雪。比去年时节。这心事、有人说。
杨柳枝::张元干::深院今宵枕簟凉。烛花光。更筹何事促行觞。恼刚肠。老去一蓑烟雨里，钓沧浪。
彩鸾归令::张元干::珠履争围。小立春风趁拍低。态闲不管乐催伊。整铢衣。粉融香润随人劝，玉困花娇越样宜。
江神子・江城子::张元干::梦中北去又南来。饱风埃。鬓华衰。浮木飞蓬，踪迹为谁催。自笑自悲还自语，一杯酒，鼻如雷。晓舆行处觉春回。屑琼瑰。糁莓苔。
西江月::张元干::小阁劣容老子，北窗仍递南风。维摩丈室久空空。不与散花同梦。且作大真游戏，未甘金粟龙锺。怜君病後颊颧隆。识取小儿戏弄。
诉衷情::张元干::儿时初未识方红。学语问西东。对客呼为红蕊，此兴已偏浓。嗟白首，抗尘容。费牢笼。星球何在，鹤顶长丹，谁寄南风。
采桑子::张元干::华堂清暑榕阴重，梦里江寒。火齐星繁。兴在冰壶玉井栏。风枝露叶谁新采，欲饱防悭。遗恨空盘。留取香红满地看。
菩萨蛮::张元干::山城何岁无风雨。楼台底事随波去。归棹望谯门。沙痕炯断云。诗成空吊古。想像经行处。陵谷有馀悲。举觞浇别离。
菩萨蛮::张元干::微云红衬馀霞绮。明星碧浸银河水。猗枕画檐风。愁生草际蛩。雁行离塞晚。不道衡阳远。归恨隔重山。楼高莫凭栏。
浣溪沙::张元干::睡起中庭月未蹉。繁香随影上轻罗。多情肯放一春过。比似雪时犹带韵，不如梅处却缘多。酒边枕畔奈愁何。
好事近::张元干::华烛炯离觞，山吐四更寒月。公子唾花枝玉，尽一时豪杰。三冬兰若读书灯，想见太清绝。纸帐地炉香暖，傲一窗风月。
南歌子::张元干::玉斧修圆了，冰轮分外清。共看星向绣衣明。元是生朝为寿、对难兄。鸿雁翻秋影，埙篪和笑声。他年中令彩衣荣。记取今宵丹荔、醉瑶觥。
醉花阴::张元干::紫菊红萸开犯早。独占秋光老。酝造一般清，比著芝兰，犹自争多少。霜刀剪叶呈纤巧。手拈迎人笑。云鬓一枝斜，小阁幽窗，是处都香了。
点绛唇::张元干::小雨晴，坐来池上荷珠碎。倬眉浓翠。怎不交人醉。美盼流觞，白鹭窥秋水。天然媚。大家休睡。笑倚西风里。
花心动::张元干::水馆风亭，晚香浓、一番芰荷新雨。簟枕乍闲，襟裾初试，散尽满天袢暑。断云却送轻雷去。疏林外、玉钩微吐。夜渐永，秋惊败叶，凉生亭户。天上佳期久阻。银河畔、仙车缥缈云路。旧怨未平，幽欢驻，恨入半天风露。
蓦山溪::张元干::一番小雨，陡觉添秋色。桐叶下银床，又送个、凄凉消息。故乡何处，搔首对西风，衣线断，带围宽，衰鬓添新白。钱塘江上，冠盖如云积。骑马傍朱门，谁肯念、尘埃墨客。佳人信杳，日暮碧云深，楼独倚，镜频看，此意无人识。
西楼月・春晓曲::张元干::瑶轩倚槛春风度。
瑞鹧鸪::邓肃::北书一纸惨天容。花柳春风不敢。未学宣尼歌凤德，姑从阮籍哭途穷。
临江仙::邓肃::带雨梨花看上马，问人底事匆匆。于飞有愿恨难从。大鹏抟九万，鹦鹉锁金笼。忽忽便为千里隔，危岑已接高穹。回头那忍问前踪。家留烟雨外，人在斗牛中。
临江仙::邓肃::百尺危楼初过雨，清风凛作轻寒。一声渔笛在云端。黄昏帘幕卷，新月半阑干。青翼不来音信断，云窗杳隔三山。何当携手便骖鸾。今宵同胜景，玉不留残。
临江仙::邓肃::春雪一瓯扶醉玉，翩翩两腋生风。柳腰无力云踪。陈郎投辖意，分袂忍匆匆。白玉琢杯龙麝泛，天酒争浓。何妨一饮上青骢。晴空行夜月，缓辔水晶宫。
临江仙::邓肃::剑水泠泠行碧玉，扁舟一叶吹风。玉人招手画桥东。浩歌随月去，春在小楼中。帘幕低垂围笃耨，雕觞笑捧春葱。谩将雨意作云浓。单于吹未彻，门外响玲珑。
临江仙::邓肃::雨过荼縻春欲放，轻寒约住馀芳。南园今日被朝阳。琼葩开万点，尘世满天香。百卉丛中红紫乱，玉肌自笑孤光。清风翦翦过纱窗。馀酲空一洗，不数寿阳妆。
临江仙::邓肃::独宿禅房清梦断，鸡声唤起晨钟。出门晓月耿寒空。小池凝翡翠，竹外跨飞虹。梅坞不知何处了，傍篱临水重重。啸歌都在冷香中。人间那有此，天上广寒宫。
临江仙::邓肃::夜饮不知更漏永，馀酣困染朝阳。庭前莺燕乱丝簧。醉眠犹未起，花影满晴窗。帘外报言天色好，水沈已染罗裳。檀郎欲起趁春狂。佳人嗔不语，劈面丁香。
临江仙::邓肃::夜静黄云承宝袜，九疑人到羊家。蕊宫仙曲送流霞。东陵分玉井，远胜隔荷花。绰约旗亭沾一笑，众惊食枣如瓜。画桥烟柳忽翻鸦。醉鬟倾绿醑，参月共横斜。
临江仙::邓肃::楼北楼南青不断，晴空总是春容。先来无处问郎踪。那堪风不定，雨尽一窗红。初恨水中徒捉月，而今水月俱空。谩将雨意伴云浓。临风千点泪，不到浙江东。
浣溪沙::邓肃::雨入空阶滴夜长。月行云外借孤光。独将心事步长廊。深锁重门飞不去，巫山何日梦襄王。一床衾枕冷凄香。
浣溪沙::邓肃::傍竹柴门俯碧流。见人无语眼横秋。鸣机轧轧弄纤柔。定有回文传窦子，何时银汉渡牵牛。归来风雨夜飕飕。
浣溪沙::邓肃::宿雨潜回海宇春。晓风徐散日边云。熙熙人意一番新。破睡海棠能媚客，舞风垂柳似招人。春衫归去马蹄轻。
浣溪沙::邓肃::阑外彤云已满空。帘旌不动石榴红。谁将秋色到楼中。玛瑙一泓浮翠玉，瓠犀终日凛天风。炎洲人到广寒宫。
浣溪沙::邓肃::高会横山酒八仙。烟云不减九华妍。暖风琼树倚楼前。妙唱一声尘暗落，靓妆四座玉相连。骖鸾何日共翩翩。
浣溪沙::邓肃::二八佳人宴九仙。华堂清静斗春妍。琼枝相倚妙无前。良夜黄云来缥缈，东风碧酒意留连。花间蝶梦想翩翩。
浣溪沙::邓肃::半醉倚人落珥簪。天香不数海南沈。时倾秋水话春心。已觉吹箫归碧落，从今禊饮笑山阴。金杯休惜十分深。
浣溪沙::邓肃::海畔山如碧玉簪。天涯消息叹鱼沈。赖逢倾国洗愁心。莫为世情生旅况，且因乐事惜光阴。明朝红雨已春深。
菩萨蛮::邓肃::隔窗瑟瑟闻飞雪。洞房半醉回春色。银烛照更长。罗屏围夜香。玉山幽梦晓。明日天涯杳。倚户黯芙蓉。涓涓秋露浓。
菩萨蛮::邓肃::萋萋欲遍池塘草。轻寒却怕春光老。微雨湿昏黄。梨花啼晚妆。低垂帘四面。沈水环深院。太白困鸳鸯。天风吹梦长。
菩萨蛮::邓肃::飞红欲带春风去。柳丝却织春风住。去住任春风。只愁尊俎空。今朝鞭马去。又得高阳侣。半醉踏花归。霜蹄骄欲飞。
菩萨蛮::邓肃::帘旌不动薰馀热。高堂谁送能言雪。一笑下人间。天风袭坐寒。歌声云外去。句句苏仙语。曲罢一尊空。飘然欲驭风。
菩萨蛮::邓肃::廉纤细雨连天远。纱窗不隔斜风冷。花柳自生春。无聊空闭门。双双携手处。回首烟汀暮。嬉笑在高楼。知人牢落否。
菩萨蛮::邓肃::垂杨袅袅腰肢软。寒溪练练琉璃浅。短艇卧吹风。生涯一叶中。五湖须径去。何用若耶女。烟雨暝沙汀。花香唤酒醒。
菩萨蛮::邓肃::腰肢欲趁杨花去。歌声能遏行云住。杯酒醉东风。羁愁一洗空。谪仙清饮露。意在飞琼侣。未醉即求归。新词句欲飞。
菩萨蛮::邓肃::归心谩逐飞云去。欢情却为芳菲住。翠袖拥香风。宁辞玉空。主人承湛露。元是皋夔侣。早晚定遄归。商霖四海飞。
菩萨蛮::邓肃::骑鲸好向云端去。踏花偶为狂朋住。笑语凛生风。眼高四海空。羊裘冲雨露。我是渔樵侣。已趁白鸥归。长江自在飞。
菩萨蛮::邓肃::一心唯欲南园去。东山著意留难住。曾惯识追风。马群今已空。金盘盛玉露。情绝鸳鸯侣。破贼凯还归。冲天看一飞。
南歌子::邓肃::竹影窥灯暗，泉声语夜长。小窗无梦到高唐。独引三杯长啸、步修廊。月午衣衫冷，莲开风露香。阑干西角下银潢。我欲乘槎天上、泛寒光。
南歌子::邓肃::皓月明腮雪，冷风乱鬓云。高楼帘幕夜生春。半醉倚人秋水、欲斜倾。晓雨双溪涨，归舟一叶轻。杳无青翼寄殷勤。目断烟波渔火、又黄昏。
南歌子::邓肃::云绕风前鬓，春开槛里妆。凤屏清昼蔼龙香。浅画娥眉新样、远山长。比翼曾同梦，双鱼隔异乡。玉楼依旧暗垂杨。楼下落花流水、自斜阳。
南歌子::邓肃::驿畔争草，车前自喂牛。凤城一别几经秋。身在天涯海角、忍回头。旅梦惊残月，劳生寄小舟。都人应也望宸游。早晚葱葱佳气、满皇州。
诉衷情::邓肃::乘鸾缥缈过三山。游戏下人间。金尊不辞频倒，春色上朱颜。依暖玉，掠风鬟。语关关。惟愁漏短，雨散云飞，骑月空还。
诉衷情::邓肃::龙头一语定闽山。黄色上眉间。诏书促归金阙，玉带侍天颜。拢象板，宫鬟。唱阳关。从容禁闼，若念林泉，应寄书还。
诉衷情::邓肃::从来云雨过巫山。只托梦魂间。何如醉逢倾国，春到一瓢颜。歌窈窕，舞双鬟。掩云关。重城五鼓，月下西楼，不忍轻还。
长相思令・长相思::邓肃::一重山。两重山。山远天高烟水寒。相思枫叶丹。菊花开，菊花残。雁已西飞人未还。一帘风月闲。
长相思令・长相思::邓肃::一重溪。两重溪。溪转山回路欲迷。朱阑出翠微。梅花飞。雪花飞。醉卧幽亭不掩扉。冷香寻梦归。
长相思令・长相思::邓肃::红花飞。白花飞。郎与春风同别离。春归郎不归。雨霏霏。雪霏霏。又是黄昏独掩扉。孤灯隔翠帷。
西江月::邓肃::腊雪犹埋石，春风已入梅梢。冷香随马上琼瑶。不与时人同到。拍手恐惊星斗，高歌已在烟霄。醉呼玉女解金貂。笑问何如蓬岛。
西江月::邓肃::风荐荷香翦翦，月行竹影徐徐。微闻环佩过庭除。恐是阳台行雨。玉笋轻笼乐句，流莺夜转诗馀。酒酣风劲露凝珠。我欲骖鸾归去。
水调歌头::林淳::湖波涨新绿，环绕越王山。棠斋清昼馀暇，赢得静中观。四面屏围碧玉，十里障开云锦，冰鉴倒晴澜。目送孤鸿远，心与白鸥闲。隘游人，喧鼓吹，杂歌欢。晓天澄霁，花羞柳妒怯春寒。好在风光满眼，只恐阳春有脚，催诏下天关。剩写鹅溪幅，归去凤池看。
水调歌头::林淳::疏水绕城郭，农利遍三山。使君重本，雅志初不在游观。化出玉壶境界，挥洒锦囊词翰，笔下涌波澜。天巧无馀蕴，意匠自舒闲。拥鳌头，民同乐，颂声欢。养花天气，云柔烟腻护朝寒。桃李满城阴合，杨柳绕堤绿暗，幽鸟语间关。似诉风光好，留与後人看。
水调歌头::林淳::螺水亘千古，鳌顶冠三山。年丰帅阃尘静，栏槛纵遐观。四望潮登浦溆，万顷绿浮原野，堤岸溢波澜。畎浍皆沾足，日永桔槔闲。肆华筵，鱼鸟乐，众宾欢。良辰好景，年年莫放此盟寒。且念新湖遗爱，莫作故园遐想，到处是乡关。勋业知非晚，聊把镜频看。
菩萨蛮::林淳::鹅溪净称烟笼月。澄心白称光浮雪。净白两俱宜。天然浓淡枝。花光神意远。吮墨含毫浅。依约有香来。春风随手开。
减字木兰花::林淳::嫣然笑粲。醉靥融滋春意烂。侍宴终宵。欢动帘帏酒易消。尊前狂客。惊见蕊仙新谪籍。珠阁深关。丹就同归海上山。
减字木兰花::林淳::烛花呈灿。瑞气满筵春欲烂。月色中宵。疑是阶前雪未消。骚人词客。魂断蜡梅香已籍。谁更情关。一点新愁入远山。
浣溪沙::林淳::冒雪休寻访戴船。红炉剩宝香然。阁儿煨暖两三椽。更有玉杯传素手，梅花相对两争妍。停杯听唱月娟娟。
洞仙歌::廖行之::虞弦挥按，甫奏熏风曲。两两尧长新绿。揖鳌峰、连雁峤，圆融，总里许、北郭门围全属。年年才见夏，喜溢榆，龙穴霏烟霭晴谷。向氤氲和气里，岁奉瑶觞，试屈指、几阅梅林初熟。待一品官高见玄孙，算八十彩衣，更饶遐福。
念奴娇::廖行之::薰风庭院，报槐阴拥翠，池波凝绿。瑞气葱葱浮燕寝，羽仗霓旌相属。开祥，长庚入梦，诧列仙图。林泉高迈，肯应轩冕尘俗。好是妙舞清歌，浮瓜沈李，荐杯中。鹊尾炉生香篆细，又作如何祈祝。试问蓬莱，丹崖胜处，几摘蟠桃熟。东方何在，凛然能继高躅。
贺新郎::廖行之::玉宇□蓬户。渺凉声、梧井，乱零枫浦。得得西山朝来爽，碧瘦千崖万树。清兴在、烟霞深处。拄笏风流今谁是，但闻鸡、夜半犹狂舞。试举看，渠多许。青云万里君夷路。肯区区、张兔穴，沈迷金坞。流水高山真难料，休把朱弦浪抚。任展转、翻云覆雨。且对佳时随意乐，更从今、莫问惊人句。算万事，总天赋。
贺新郎::廖行之::修月三千户。拥冰轮、同游碧落，问津牛浦。上界真仙多才思，乞与瑶阶玉树。渺万里、人间何处。云叶依依分清荫，忆当时、掩映霓裳舞。算万木，宁如许。年年萧爽幽岩路。倚西风、吹香金粟，超然云坞。一洗纷纷凡花尽，堪写清商对抚。为豁散、蛮烟瘴雨。脱俗高标谁能领，向骚人、正欠题新句。须大手，与君赋。
水调歌头::廖行之::林梢挂弦月，江路粲寒梅。一年清绝，好是造物巧安排。今日不知何日，佳气更随喜气，满室已春回。欢事一时足，黄色两眉开。紫髯公，平日事，亦高哉。都将功业，分付兰玉满庭阶。慈爱浑嗤张傅，信义更高吴李，别是一襟怀。岁岁长生酒，剩□紫霞杯。
水调歌头::廖行之::天下伟人物，荆楚号名流。幅员千里，英气磅礴岳南州。雁峤高参翼轸，石鼓下盘朱府，衮衮应公侯。常记生申旦，明日是中秋。挈明月，翳翔凤，驷飞虬。东南一尉，何事三载漫淹留。谈笑洞庭青草，从此阆风阊阖，高处看鳌头。更种阶庭玉，慈母念方稠。
水调歌头::廖行之::祥起玉龙甲，庆衍紫枢垣。奎文得岁，佳气磅礴斗牛间。天意方扶兴运，贤业更看奕世，衮衮照英躔。四海具瞻久，膏泽满湘川。岁六月，苏大旱，作丰年。喁喁百万生齿，何处不沾恩。此是鸿钧事业，那更青毡步武，早晚即调元。混一车书了，还领赤松仙。
水调歌头::廖行之::黄色起犀表，紫绶照金章。两朝耆德，应是南国旧龚黄。曾上方壶蓬岛，万里鲸波不作，炎海赖清凉。缓造鸿地，高卧水云乡。近新来，春色好，遍潇湘。不知今日何日，佳气拥高堂。竞把芳尊为寿，细祝遐龄难老，福禄未渠央。国栋欠元老，仙桂看诸郎。
水调歌头::廖行之::凉吹起空阔，疏雨敛轻阴。潇湘江上秋色，佳处不胜清。拄笏西山一望，气与千崖高爽，天意属奇英。威凤下瑶阙，丹桂矗云根。汉元侯，流德厚，在云孙。金昆玉季，曾共接武上青云。堂上瑶池仙姥，庭下芝兰玉树，好事萃于门。剩讲经纶事，早晚自公卿。
水调歌头::廖行之::苍立箨龙秀，青压雨梅肥。清和天气，无限佳景属斯时。试听虞弦初理，便有熏兮入奏，风物正熙熙。此日定何日，香篆袅金猊。记当年，两荚，应熊罴。男儿壮志，端在伊傅与皋夔。况是从容书史，养就经纶功业，早晚帝王师。但了公家事，方与赤松期。
水调歌头::廖行之::韩国武中令，公望乃云孙。平生壮志，凛凛长剑倚天门。郁积胸中谋虑，慷慨尊前谈笑，袖手看风云。唾手功名事，诗句自朝昏。况高怀，吾所敬，果难能。千金生产，一笑推尽与诸昆。所至才成辄去，不为区区芥蒂，此意有谁论。且举杯中酒，今日是生辰。
沁园春::廖行之::直下承当，本来能解，莫遣乾休。算如今蹉过，峥嵘岁月，分阴可惜，一日三秋。闹里偷声，日中逃影，用尽机关无少留。争知道，是沤生即水，水外无沤。世人等是悠悠。谁著个工夫向里求。但掩耳窃钟，将泥洗块，觅花空里，舐蜜刀头。何以忙中，尻舆浸假，邀取三彭同载游。真如界，向毗庐顶上，荐取无忧。
千秋岁::廖行之::腊馀时候，天意收寒早。梅信动，春先到。晓来湘水上，有底风光好。春有意，惯随仙仗来蓬岛。一念到人间，依约瑶池道。心好在，慈为宝。蟠桃多岁月，不数如瓜枣。千岁也，朱颜绿鬓人难老。
青玉案::廖行之::片帆稳送扁舟去。又还踏、江湖路。回首京城旧游处。断魂南浦，满怀装恨，别後凭谁诉。长歌击剑论心素。有志功名未应暮。
青玉案::廖行之::家山此去无多路。久没个、音书去。一别而今佳节度。黄花开未，白衣到否，篱落荒凉处。峥嵘岁月远秋暮。空腹便便无好句。
满庭芳::廖行之::五甲科名，半生蹭蹬，胸中可谓忘奇。荣华外物，算岂是人为。自有吾身事业，最难得、□养亲时。萱堂好，紫鸾重诰，寿与岳山齐。世间，欢乐事，争名蜗角，伐性蛾眉。谩须臾变化，苍狗云衣。那似千秋寿母，功名事、分付吾儿。从今去，捧觞戏彩，双绶更相宜。
凤栖梧・蝶恋花::廖行之::吾母慈祥膺上寿。福庇吾家，近世真希有。丘嫂今年逾六九。康宁可嗣吾慈母。我愿慈闱多福厚。更祝遐龄，与母齐长久。
凤栖梧・蝶恋花::廖行之::破腊先春梅有意。管领年华，总在清香蕊。不逐浮花红与紫。岁寒来寿仙翁醉。衮衮诸公名又利。谁似高标，摆却人间事。
临江仙::廖行之::春意茫茫春色里，又还几度花期。淡晴时候尽融怡。梅腮翻白後，柳眼弄青时。正是江城天气好，楼台灯火星移。相逢无处不相宜。轻狂行乐处，明月夜深归。
西江月::廖行之::绀滑一篙春水，云横几里江山。一番烟雨洗晴岚。向晓碧天如鉴。客枕谩劳魂梦，心旌长系乡关。封姨悭与送归帆。愁对绿波肠断。
西江月::廖行之::试数阶有几，昨朝看到今朝。南薰早动舜琴谣。端为熊罴梦兆。学粹昔人经制，文高古乐箫韶。天风从此上扶摇。回首不劳耕钓。
鹧鸪天::廖行之::飞尽林花绿叶丝。十分春色在荼シ。多情几日风朝雨，留恋东风未许归。天意好，与君期。如今且醉□蛾眉。明年上国春风里，赏遍名花得意时。
鹧鸪天::廖行之::腊月今朝恰一旬。梅花开遍陇头春。篆烟起处人称寿，从昔家和福自生。新喜事，得佳姻。贤郎顺妇正充庭。从今更祝千千岁，要与邦人作典型。
鹧鸪天::廖行之::细数元正隔两朝。眼看杨柳又新条。岁寒独有江梅耐，曾伴瑶池下绛霄。香篆袅，烛花烧。团栾喜气沸欢谣。慈祥自是长生乐，不用春醪与椒。
鹧鸪天::廖行之::送了春归雨未收。雨肥梅子满枝头。心知办此和羹品，正为和羹国手谋。两荚，岁千秋。崧高神气禀公侯。好将一卷周公礼，起佐皇家定九州。
鹧鸪天::廖行之::曾宴瑶池万玉宫。鸾骖此日自从容。杓携鹑首坤维外，岁在降娄虎坎中。生指李，寿方瞳。云仍今有鹊巢风。传家自得长年诀，安用人祈鹤与松。
鹧鸪天::廖行之::兰谷清香入岭梅。多根应尔暖先回。腊前似得真消息，争逐尧十叶开。春满室，酒盈杯。百花宁许到尊。仙姿要是仙家伴，长为遐龄岁一来。
鹧鸪天::廖行之::畴昔君王庆诞辰。欢传金母下瑶城。祗应仙子陪仙仗，却向人间作寿星。萧史伴，更和鸣。殷勤好嗣太夫人。直须同饮长生酒，剩看芝兰照谢庭。
卜算子::廖行之::云破露新晴，月上输清气。最是江城有底佳，灯火人烟沸。行乐尽欢娱，眼界尤妍媚。多少江滨解佩人，邂逅无穷意。
点绛唇::廖行之::屈指家山，匆匆又数今朝过。客情那可。愁似天来大。烟雨，细轻尘堕。君知麽。却成甚个。春暮犹江左。
点绛唇::廖行之::秋兴连天，又还不分秋光老。莼鲈犹好。莫落秋归後。有底从人，上马皆东首。君知否。阳关三奏。消黯情多少。
点绛唇::廖行之::音信西来，匆匆思作东归计。别怀萦系。为个人留滞。尊酒团栾，莫惜通宵醉。还来未。满期君至。只在初三四。
点绛唇::廖行之::年少清新，襟裾那受红尘污。还他礼数。莫遣衣冠粗。拟倩东风，西逐轮蹄去。泠然御。飘飘仙趣。直到骖鸾处。
点绛唇::廖行之::此去何之，骈阗车马朝来起。扬鞭西指。意气眉间是。闾里儿童，竞瞩秦萧史。归时几。快瞻行李。还看如云喜。
点绛唇::廖行之::玳席华筵，嘉宾环集三千履。兰膏芬芷。一簇红莲里。花覆玉郎，苒苒青衫。咸倾企。小登科第。有底新桃李。
点绛唇::廖行之::玉树芝兰，冰清况有闺房秀。画堂如昼。相对倾醇酎。合卺同牢，二姓欢佳耦。凭谁手。鬓丝同纽。共祝齐眉寿。
丑奴儿・采桑子::廖行之::一春底事多佳气，非雾非云。郁郁氲氲。端为君家诞阿兴。庆源衮衮由高密，福有多根。
如梦令::廖行之::雨歇凉生枕簟。不梦大槐宫殿。惟对谪仙人，一笑高情眷眷。离恨。离恨。无奈晓窗鸡啭。
如梦令::廖行之::应是南枝向暖。那更青春未晚。竹外见红腮，芳意与香撩乱。肠断。肠断。无奈东风独占。
鹧鸪天::廖行之::九日东篱已泛觞。陇头犹待返魂香。那知此日花神约，得得同登君子堂。迎腊雪，傲晴霜。西湖风韵接柴桑。寿潭更酌长生水，岁岁和羹入帝乡。
减字木兰花::廖行之::相从归去。行尽江吴到湘楚。欲话离怀。万事须凭酒一杯。临歧握手。赠子一言君听否。舌在何忧。莫作人间儿女愁。
醉落魄・一斛珠::京镗::芳尘休扑。名花唤我相追逐。浅妆不比梅竹。深注朱颜，娇面称红烛。阿娇合贮黄金屋。是谁却遣来空谷。
好事近::京镗::急雨逐骄阳，洗出长空新月。更对银河风露，觉今宵都别。不须乞巧拜中庭，枉共天孙说。且信平生拙极，耐岁寒霜雪。
好事近::京镗::杰阁耸层霄，几度晓风残月。同是行旧侣，慰十年离别。一杯相属莫留残，试倚阑干说。趁取簪花绿鬓，未如雪。
定风波::京镗::何必穿针上彩楼。剖瓜插竹诉穷愁。闻道天孙相会处，银汉无津，不待泛兰舟。
定风波::京镗::休卧元龙百尺楼。眼高照破古今愁。若不擎天为八柱，且学鸱夷，归泛五湖舟。
水调歌头::京镗::杨卢万人杰，见我眼俱青。锦官城里胜概，在在款经行。笔底烟云飞走，胸次乾坤吐纳，议论总纵横。觉我形秽处，相并玉壶清。二使者，弦样直，水般平。岷峨洗净凄怆，威与惠相并。闻道东来有诏，却恐西留无计，顿使雪山轻。滚滚蜀江水，不尽是声名。
满江红::京镗::乘兴西来，问谁是、平生相识。算惟有、瑶台明月，照人如昔。万里清凉银世界，放教千丈冰轮出。便招邀、我辈上层楼，横孤笛。阴晴事，人难必。欢乐处，天常惜。幸星稀河澹，云收风息。更著两贤陪胜赏，此身如与尘寰隔。笑谪仙、对影足成三，空孤寂。
满江红::京镗::喜见中秋，急载酒、登楼邀月。谁料得、狂风作祟，浮云为孽。孤负阑干凝望眼，不教宝鉴悬银阙。但筵前、依旧舞腰斜，歌喉咽。阴与霁，圆并缺，难指准，休分别。况赏心乐事，从来磨折。常把一尊陪笑语，也胜虚度佳时节。怪坡仙、底事太愁生，惊华发。
满江红::京镗::才近重阳，喜风露、酝成爽气。应料有、悲秋情绪，澹妆慵试。黄菊篱边开遍否，紫鸿塞外归来未。但倚阑、高处望长空，无穷意。名利鼎，从渠沸。穷达路，非人致。又何须咄咄，向空书字。西风正好狂吹帽，庾尘那解关吾事。纵嬉游、也不学山翁，如泥醉。
木兰花慢::京镗::算秋来景物，皆胜赏、况重阳。正露冷欲霜，烟轻不雨，玉宇开张。蜀人从来好事，遇良辰、不肯负时光。药市家家帘幕，酒楼处处丝簧。婆娑老子兴难忘。聊复与平章。也随分登高，茱萸缀席，菊蕊浮觞。
绛都春::京镗::升平似旧。正锦里元夕，轻寒时候。十里轮蹄，万户帘帷香风透。火城灯市争辉照。谁撒□、满空星斗。玉箫声里，金莲影下，月明如画。知否。良辰美景，□丰岁乐国，从来希有。坐上两贤，白玉为山联翩秀。笙歌一片围红袖。
满江红::京镗::锦里先生，草堂筑、浣花溪上。料饱看、阶前雀食，篱边渔网。跨鹄骑鲸归去後，桥西潭北留佳赏。况依然、一曲抱村流，江痕涨。鱼龙戏，相浩荡。禽鸟乐，增舒畅。更绮罗十里，棹歌来往。上坐英贤今李郭，邦人应作仙舟想。但□呼、落日未西时，船休放。
念奴娇::京镗::扪参历井，恰匆匆三见，西州七夕。怪得骄阳回避晚，犹去新秋两日。天上良宵，人间佳节，初不分今昔。夜来急雨，洗成风露清绝。因念万里飘零，君平何在，谁识乘槎客。插竹剖瓜休妄想，巧处那容人乞。院宇初凉，楼台不夜，漫说经年隔。引杯长啸，醉看天地空阔。
水调歌头::京镗::明月四时好，何事喜中秋。瑶台宝鉴，宜挂玉宇最高头。放出白毫千丈，散作太虚一色，万象入吾眸。星斗避光彩，风露助清幽。等闲来，天一角，岁三周。东奔西走，在处依旧若从游。照我尊前只影，催我镜中华发，蟾兔漫悠悠。连璧有佳客，乘兴且登楼。
洞仙歌::京镗::三年锦里，见重阳药市。车马喧阗管弦沸。笑篱边孤寂，台上疏狂，争得似，此日西南都会。痴儿官事了，乐与民同，况值高秋好天气。□不羞华发，不照衰颜，聊满插、黄花一醉。道物外、高人有时来，问混杂龙蛇，个中谁是。
水龙吟::京镗::夜来井络参躔，使星一点明如昼。谁将天上麒麟，锺作人间英秀。从橐仪刑，御屏名姓，暂烦衣绣。问西川父老，新来喜跃，缘何事、曾知否。今代澄清妙手。为公家、忧心如疚。几年繁赋，一朝输代，恩民特厚。初度佳辰，恰逢长至，从来希有。但只将一部，欢声百万，与公为寿。
汉宫春::京镗::看透尘寰。更禅心似水，道力如山。前身青冥跨鹄，紫府乘鸾。世缘一念，便等闲、游戏人间。须信道，云霄步武，不应权牧西南。此日重临初度，正绣衣辉映，彩服斓斑。人生显途易到，容养难攀。
汉宫春::京镗::暖律初回。又烧灯市井，卖酒楼台。谁将星移万点，月满千街。轻车细马，隘通衢、蹴起香埃。今岁好，土牛作伴，挽留春色同来。不是天公省事，要一时壮观，特地安排。何妨彩楼鼓吹，绮席尊。
洞仙歌::京镗::东皇著意，妙出妆春手。点缀名花胜於绣。向鱼凫国里，琴鹤堂前，仍共赏，蜀锦堆红炫昼。娇娆真绝艳，尽是天然，莫恨无香欠檀口。幸今年风雨，不苦摧残，还肯为、游人再三留否。算魏紫姚黄号花王，若定价收名，未应居右。
念奴娇::京镗::锦城城北，有平湖、仿佛西湖西畔。载酒郊修禊事，雅称兰舟同泛。麦垅黄轻，桤林绿重，莫厌春光晚。棹歌声发，飞来鸥鹭惊散。好是水涨弥漫，山围周币，不尽青青岸。除却钱塘门外见，只说此间奇观。句引游人，追陪佳客，三载成留恋。古今陈迹，从教分付弦管。
满江红::京镗::雨後晴初，觉春在、桤村柳陌。修禊事、郊寻胜，特邀君出。缭绕群山疑虎踞，弥漫一水容鲸吸。怪西湖、底事却移来，龟城北。酬令节，逢佳日。风递暖，烟凝碧。趁兰舟游玩，尽杯中物。十里轮蹄尘不断，几多粉黛花无色。笑杜陵、昔赋丽人行，空遗迹。
念奴娇::京镗::郎闱夙望，问何因袖手，双流溪畔。忆昔班行曾接武，今喜一尊同泛。骥枥难淹，鹏程方远，大器成须晚。等闲访我，又惊云雨分散。最是游子悲乡，小人怀土，梦绕江南岸。楚尾吴头家住处，满自山川遐观。归兴虽浓，俞音尚，此地非贪恋。东西惟命，去留迟速休管。
水调歌头::京镗::百堞龟城北，江势远连空。杠梁济涉，浑似溪涧饮长虹。覆以飞华宇，载以鱼浮叠石，守护有神龙。好看发源水，滚滚尽流东。司马氏，凌云气，盖群公。当年题柱，从此奏赋动天容。果驾轺车使蜀，能致诸蛮臣汉，邛道仍通。寄语登桥者，努力继前功。
念奴娇::京镗::绣天锦地，浣花溪风物，尤为奇绝。无限兰舟相荡漾，缯彩重重装结。冀国遗踪，杜陵陈迹，疑信俱休说。笙歌丛里，旌旗光映林樾。自笑与蜀缘多，沧浪亭下，饱看烟波阔。屡疏求归才请得，知我家山心切。已是行人，犹陪佳客，莫放回船发。来年今日，相思惟共明月。
洞庭春色・沁园春::京镗::命驾访嵇，泛舟思戴，此兴甚浓。料情侔杨恽，乌乌拊缶，意轻殷浩，咄咄书空。莫讶群芳淹速异，到时序推排元自同。休怅望，任春来桃李，秋後芙蓉。因嗟锦城四载，漫赢得、齿豁头童。叹里门密迩，易成间阔，诗筒频寄，难续新工。
满江红::京镗::雨洗新秋，遣凉意、驱除残暑。还又是、天孙河鼓，一番相遇。银汉桥成乌鹊喜，金奁丝巧蜘蛛吐。见几多、结彩拜楼前，穿针女。舟楫具，将归去。尊俎胜，休匆遽。被西川七夕，四回留住。此地关心能几辈，他年会面知何处。更倚阑、豪饮莫辞频，歌金缕。
贺新郎::京镗::试与娥语。问因何、年年此夜，月明如许。万顷熔成银世界，是处玉壶风露。又岂比、寻常三五。变化乾坤同一色，觉星躔、斗柄皆回互。须要我，共分付。平生脚踏红尘处。漫纷纷、鸡虫厚薄，燕鸿来去。只有婵娟多情在，依旧当时雅素。空自叹、归心难住。留取清光岷江畔，照扁舟、送我章江路。频引满，莫匆遽。
雨中花・夜行船::京镗::玉局祠前，铜壶阁畔，锦城药市争奇。正紫萸缀席，黄菊浮卮。巷陌联镳并辔，楼台吹竹弹丝。登高望远，一年好景，九日佳期。自怜行客，犹对佳宾，留连岂是贪痴。谁会得、心驰北阙，兴寄东篱。
雨中花・夜行船::京镗::跨鹤仙姿，掣鲸老手，从来眼赤腰黄。更词源峡水，才刃干将。处处欢谣载路，时时秀句盈囊。牛头山畔，烦公敛惠，许我分光。逢迎锦里，话旧从容，谁知各整行装。况正好、登高怀古，择胜寻芳。
瑞鹤仙::京镗::鸳行旧俦侣。问底事、迟回西州西处。闲居久如许。相邻翁对饮，诗人联句。夤缘会遇。过高轩、相逢喜舞。正菊天、景物澄鲜，切莫趣归言去。看取。星扉月户。雾阁云窗，非公孰住。从容笑语。人生易别难聚。恨分违有日，留连无计，满目离愁忍觑。若他时、鱼雁南来，把书寄与。
水调歌头::京镗::身去日华远，举首望长安。四年留蜀，那复有梦到金銮。遥想将芜三径，自笑己穷五技，无语倚阑干。欲作天涯别，犹对俎尊闲。秋意晚，风色厉，叶声乾。阳关三叠缓唱，一醉且酡颜。聚散燕鸿南北，得失触蛮左右，莫较去仍还。後日相思处，烟水与云山。
水龙吟::京镗::四年留蜀惭无补，好是求归得去。风帆百尺，烟波万里，宁辞掀舞。楚尾吴头，我家何在，西山南浦。想珠帘画栋，倚阑凝望，依然卷云飞雨。最好九霞光处。见当时、结知明主。冰霜节操，斗星词采，羽仪朝路。邂逅开怀，等闲分手，满斟绿醑。道日边好语，相将飞下，有人知否。
满江红::京镗::外省抡才，诏书下、芝泥犹湿。应料得、出奇锦绣，争辉金碧。三级浪高鱼已化，九霄路远鹏方息。有宗工、此地独持衡，将专席。岁月晚，霜风急。嗟老子，为行客。念昔陪班缀，今亲辞色。握手方成同社款，消魂又作歧亭别。也不须、因赋大刀头，归心折。
念奴娇::京镗::文章太守，问何事、犹带天庭黄色。上界一时官府足，聊下神仙宫阙。剖竹新游，握兰旧梦，此意谁人识。千军笔阵，争先曾夺矛槊。好是万里相逢，一尊同醉，倾吐平边策。聚散人生浑惯见，莫为分襟呜咽。借箸机筹，著鞭功业，只合从君说。明朝回首，天涯何处风月。
水调歌头::京镗::衮衮长江水，策策晓霜风。求归得请，特地送我布帆东。出处何关轻重，去住不拘淹速，社燕与秋鸿。父老休相恋，四载愧无功。谁知有，楼百尺，卧元龙。来从天上，一麾游戏斗牛中。闻道君王前席，见说从臣虚位，变化待鲲鸿。一笑同锦里，万事付金锺。
水龙吟::京镗::推移随牒红尘里，试问几时肩息。家乡何在，烟迷波渺，云横山屹。分阃无功，临民有愧，裤今襦昔。想征帆万里，阳关三叠，肠空断、人谁忆。多谢殷勤绮席。苦留连、不容浮。九霞光外，五云深畔，君宜鹄立。自笑衰迟，未能轩轾，漫劳嘘吸。愿锋车趣召，吴天楚地，相逢他日。
酹江月・念奴娇::京镗::蟆颐江畔，问收拾多少，山光水色。此是朝宗东去路，准拟鸣鼍浮。儒馆英游，侯藩贤望，便合还丹极。九重渴想，甘泉闻道虚席。因念北阙同朝，西州联事，久矣心相得。邂逅天涯拼一笑，洗我尘胸俗臆。
水调歌头::京镗::与蜀有缘法，见我眼俱青。征车到处，弦管无限作离声。自笑四年留滞，漫说三边安静，分阃愧长城。一念天地阔，万事羽毛轻。欲归去，诗入社，酒寻盟。双鬓，老矣祗觉壮心惊。虽是东西惟命，已断行藏在己，何必问君平。举似铜梁守，怀抱好同倾。
水调歌头::京镗::雪岭倚空白，霜柏傲寒青。千岩万壑奇秀，禽鸟寂无声。好是群贤四集，同访宝仙九室，中有玉京城。眼底尘嚣远，胸次利名轻。云山旁，烟水畔，肯渝盟。传呼休要喝道，方外恐猜惊。雅羡林泉胜概，倘遂田园归计，志愿足平生。此意只自解，聊复为君倾。
水调歌头::京镗::数月已办去，今日始成行。天公怜我，特地趁晓作霜晴。万里奔驰为米，四载淹留为豆，自笑太劳生。父老漫遮道，抚字愧阳城。君有命，难俟驾，合兼程。故山心切，猿鹤应是怨仍惊。多谢使华追路，不忍客亭分袂，已醉酒犹倾。莫久西南往，汉代急公卿。
满江红::京镗::道骨仙风，合笞凤、鞭鸾归去。底事为、三峨九顶，等闲留住。揽辔聊施经济手，凝旒屡出褒嘉语。算只今、人物更谁归，心如许。嗟我拙，才不武。惭我陋，文非古。纵策迟鞭钝，也难追步。虽喜故人逢异县，却嫌游子贪行路。但著公、西掖北门中，相期处。
水调歌头::京镗::四载分蜀阃，万里下吴樯。老怀易感，厌听催别笛横羌。自愧谋非经远，更笑才非任剧，安得召公棠。有志但碌碌，无绩可章章。汉嘉守，明似月，洁如霜。邦人鼓舞，爱戴惟恐趣归忙。况是水曹宗派，仍得苏州句法，燕寝昼凝香。且趁东风去，步武近明光。
水调歌头::京镗::挺挺祖风烈，再岁滞偏州。元龙豪气，宜卧百尺最高楼。万丈文章光焰，一段襟怀洒落，风露玉壶秋。乱石惊涛处，也作等闲游。适相逢，君去骑，我归舟。清都绛阙密迩，切莫小迟留。趁取亲庭强健，好向圣朝倾吐，事业肯悠悠。回首藩宣地，恩与大江流。
蝶恋花::张震::梅子初青春已暮。芳草连云，绿遍西池路。小院绣垂帘半举。衔泥紫燕双飞去。人在赤阑桥畔住。不解伤春，还解相思否。清梦欲寻犹间阻。沙窗一夜萧萧雨。
鹧鸪天::张震::宽尽香罗金缕衣。心情不似旧家时。万丝柳暗才飞絮，一点梅酸已着枝。金底背，玉东西。前欢赢得两相思。伤心不及风前燕，犹解穿帘度幕飞。
鹧鸪天::张震::横素桥边景最佳。绿波清浅见琼沙。衔泥燕子迎风絮，得食鱼儿趁浪花。春已暮，日初斜。画船箫鼓是谁家。兰桡欲去空留恋，醉倚阑干看晚霞。
蓦山溪::张震::青梅如豆，断送春归去。小绿间长红，看几处、云歌柳舞。偎花识面，对月共论心，携素手，采香游，踏遍西池路。水边朱户。曾记销魂处。小立背秋千，空怅望、娉婷韵度。杨花扑面，香糁一帘风，情脉脉，酒厌厌，回首斜阳暮。
蓦山溪::张震::春光如许。春到江南路。柳眼弄晴晖，笑梅老、落英无数。峭寒庭院，罗幕护窗纱，金鸭暖，锦屏深，曾记看承处。云边尺素。何计传心缕。无处说相思，空惆怅、朝云暮雨。曲阑干外，小立近黄昏，心下事，眼边愁，借问春知否。
水调歌
雨後烟景绿，春水涨桃花。系舟溪上，笋舆十里达平沙。路转峰回胜处，无数青荧玉树，飘缈羽人家。楼观倚空碧，水竹湛清华。纵幽寻，携蜡屐，上苍霞。古仙何在，空馀药灶委岩洼。他日倘然归老，乞取一庵云卧，随分了生涯。底用更辛苦，九转炼黄芽。
蝶恋花::王炎2::纤手行杯红玉润。满眼花枝，雨过胭脂嫩。新月一眉生浅晕。酒阑无奈添春困。唤起醉魂君不问。憔悴颜容，羞与花相近。人自无情花有韵。风光易老何须恨。
蝶恋花::王炎2::柳暗西湖春欲暮。无数青丝，不系行人住。一点心情千万绪。落花寂寂风吹雨。唤起声中人独睡。千里明驼，不踏山间路。谩道遣愁除是醉。醉还易醒愁难去。
点绛唇::王炎2::雨湿东风，谁家燕子穿庭户。孤村薄暮。花落春归去。浪走天涯，归思萦心绪。家何处。乱山无数。不记来时路。
水调歌头::王炎2::江月冷如水，江水碧於空。晚来一霎过雨，为我洗秋容。悄悄四山人静，凛凛三更露下，天阔叫孤鸿。唤醒蓬窗梦，身在水晶宫。揖湘妃，招月娣，御清风。素琴韵远，不觉醉眼杏花红。禹穴骑鲸仙去，东海钓鳌人远，此意与谁同。倚柁一长啸，出壑舞鱼龙。
水调歌头::王炎2::千里倦游客，老眼厌尘烟。蒸湘平远，他处无此好江山。把酒一听乃，过了黄花时节，水国倍生寒。输与沧浪叟，长伴白鸥闲。傍江亭，穷杳霭，踞岩。水深石冷，闻道别有洞中天。待倩灵妃调曲，唤起冯夷短舞，从此问群仙。云海渺无际，波涌缓移船。
念奴娇::王炎2::小妆朱槛，护秋英千点，金钿如簇。黄叶白苹朝露冷，只有孤芳幽馥。华发苍头，宦情羁思，来伴花幽独。巡檐无语，清愁何啻千斛。因念爱酒渊明，东篱雅意，千载无人续。身在花边须一醉，小覆杯中。过了重阳，捻枝嗅蕊，休叹年华速。明年春到，陈根更有新绿。
鹧鸪天::王炎2::淡淡疏疏不惹尘。暗香一点静中闻。人间怪有晴时雪，天上偷回腊里春。疑浅笑，又轻颦。虽然无语意相亲。老来尚可花边饮，惆怅相携失玉人。
西江月::辛弃疾::一柱中擎远碧，两峰旁依高寒。横陈削就短长山。莫把一分增减。我望云烟目断，人言风景天悭。被公诗笔尽追还。更上层楼一览。
西江月::辛弃疾::堂上谋臣帷幄，边头猛将干戈。天时地利与人和。燕可伐与曰可。此日楼台鼎鼐，他时剑履山河。都人齐和大风歌。管领群臣来贺。
生查子::辛弃疾::青山招不来，偃蹇谁怜汝。岁晚太寒生，唤我溪边住。山头明月来，本在高高处。夜夜入清溪，听读离骚去。
生查子::辛弃疾::高人千丈崖，千古储冰雪。六月火云时，一见森毛发。俗人如盗泉，照眼多昏浊。高处挂吾瓢，不饮吾宁渴。
卜算子::辛弃疾::盗跖傥名丘，孔子还名跖。跖圣丘愚直至今，美恶无真实。简册写虚名，蝼蚁侵枯骨。千古光阴一霎时，且进杯中物。
卜算子::辛弃疾::一个去学仙，一个去学佛。仙饮千杯醉似泥，皮骨如金石。不饮便康强，佛寿须千百。八十馀年入涅，且进杯中物。
卜算子::辛弃疾::一饮动连宵，一醉长三日。废尽寒暄不写书，富贵何由得。请看冢中人，冢似当时笔。万札千书只恁休，且进杯中物。
卜算子::辛弃疾::刚者不坚牢，柔者难摧挫。不信张开口了看，舌在牙先堕。已阙两边厢，又豁中间个。说与儿曹莫笑翁，狗窦从君过。
卜算子::辛弃疾::一以我为牛，一以吾为马。人与之名受不辞，善学庄周者。江海任虚舟，风雨从飘瓦。醉者乘车坠不伤，全得於天也。
卜算子::辛弃疾::夜雨醉瓜庐，春水行秧马。点检田间快活人，未有如翁者。秃尽兔豪锥，磨透铜台瓦。谁伴扬雄作解嘲，乌有先生也。
卜算子::辛弃疾::珠玉作泥沙，山谷量牛马。试上累累丘垅看，谁是强梁者。水浸浅深檐，山压高低瓦。山水朝来笑问人，翁早归来也。
卜算子::辛弃疾::千古李将军，夺得胡儿马。李蔡为人在下中，却是封侯者。芸草去阵根，笕竹添新瓦。万一朝家举力田，舍我其谁也。
哨遍::辛弃疾::池上主人，人适忘鱼，鱼适还忘水。洋洋乎，翠藻青萍里。想鱼兮、无便於此。尝试思，庄周正谈两事。一明豕虱一羊蚁。说蚁慕於膻，於蚁弃知，又说於羊弃意。甚虱焚於豕独忘之。却骤说於鱼为得计。千古遗文，我不知言，以我非子。子固非鱼，噫。鱼之为计子焉知。河水深且广，风涛万倾堪依。有网罟如云，鹈鹕成阵，过而留泣计应非。其外海茫茫，下有龙伯，饥时一啖千里。更任公五十为饵。使海上人人厌腥味。似鲲鹏、变化能几。东游入海，此计直以命为嬉。古来谬算狂图，五鼎烹死，指为平地。
兰陵王::辛弃疾::恨之极。恨极销磨不得。苌弘事，人道後来，其血三年化为碧。郑人缓也泣。吾父攻儒助墨。十年梦，沈痛化余，秋柏之间既为实。相思重相忆。被怨结中肠，潜动精魄。望夫江上岩岩立。嗟一念中变，後期长绝。君看启母愤所激。又俄倾为石。难敌。最多力。甚一忿沈渊，精气为物。依然困斗牛磨角。
贺新郎::辛弃疾::著厌霓裳素。染胭脂、苎罗山下，浣沙溪渡。谁与流霞千古酝，引得东风相误。从臾入、吴宫深处。鬓乱钗横浑不醒，转越江、地迷归路。烟艇小，五湖去。当时倩得春留住。就锦屏一曲，种种断肠风度。才是清明三月近，须要诗人妙句。笑援笔、殷勤为赋。十样蛮笺纹错绮，粲珠玑、渊掷惊风雨。重唤酒，共花语。
贺新郎::辛弃疾::碧海成桑野。笑人间，江翻平陆，水云高下。自是三山颜色好，更著雨婚烟嫁。料未必、龙眠能画。拟向诗人求幼妇，倩诸君、妙手皆谈马。须进酒，为陶写。回头鸥鹭瓢泉社。莫吟诗、莫抛尊酒，是吾盟也。千骑而今遮白发，忘却沧浪亭榭。但记得、灞陵呵夜。我辈从来文字饮，怕壮怀、激烈须歌者。蝉噪也，绿阴夏。
贺新郎::辛弃疾::鸟倦飞还矣。笑渊明、瓶中储粟，有无能几。莲社高人留翁语，我醉宁论许事。试沽酒、重斟翁喜。一见箫然音韵古，想东篱、醉卧参差是。千载下，竟谁似。元龙百尺高楼里。把新诗、殷勤问我，停云情味。北夏门高从拉，何事须人料理。翁曾道、繁华朝起。尘土人言宁可用，顾青山、与我何如耳。歌且和，楚狂子。
贺新郎::辛弃疾::肘後俄生柳。叹人生、不如意事，十常八九。右手淋浪才有用，闲却持螯左手。谩赢得、伤今感旧。投阁先生惟寂寞，笑是非、不了身前後。持此语，问乌有。青山幸自重重秀。问新来、萧萧木落，颇堪秋否。总被西风都瘦损，依旧千岩万岫。把万事、无言搔首。翁比渠侬人谁好，是我常、与我周旋久。宁作我，一杯酒。
念奴娇::辛弃疾::风狂雨横，是邀勒园林，几多桃李。待上层楼无气力，尘满栏干谁倚。就火添衣，移香傍枕，莫卷朱帘起。元宵过也，春寒犹自如此。为问几日新晴，鸠鸣屋上，鹊报檐前喜。揩试老来诗句眼，要看拍堤春水。月下凭肩，花边系马，此兴今休矣。溪南酒贱，光阴只在弹指。
念奴娇::辛弃疾::洞庭春晚，旧传恐是，人间尤物。收拾瑶池倾国艳，来向朱栏一壁。透户龙香，隔帘莺语，料得肌如血。月妖真态，是谁教避人杰。酒罢归对寒窗，相留昨夜，应是梅花发。赋了高唐犹想像，不管孤灯明灭。半面难期，多情易感，愁点星星发。绕梁声在，为伊忘味三月。
念奴娇::辛弃疾::是谁调护，岁寒枝、都把苍苔封了。茅舍疏篱江上路，清夜月高山小。摸索应知，曹刘沈谢，何况霜天晓。芬芳一世，料君长被花恼。惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。
沁园春::辛弃疾::老子平生，笑尽人间，儿女怨恩。况白头能几，定应独往，青云得意，见说长存。抖擞衣冠，怜渠无恙，合挂当年神武门。都如梦，算能争几许，鸡晓钟昏。此心无有新冤。况抱瓮年来自灌园。但凄凉顾影，频悲往事，殷勤对佛，欲问前因。却怕青山，也妨贤路，休斗尊前见在身。山中友，试高吟楚些，重与招魂。
沁园春::辛弃疾::有美人兮，玉佩琼踞，吾梦见之。问斜阳犹照，渔樵故里，长桥谁记，今故期思。物化苍茫，神游仿佛，春与猿吟秋鹤飞。还惊笑，向晴波忽见，千丈虹霓。觉来西望崔嵬。更上有青枫下有溪。待空山自荐，寒泉秋菊，中流却送，桂棹兰旗。万事长嗟，百年双鬓，吾非斯人谁与归。凭阑久，正清愁未了，醉墨休题。
沁园春::辛弃疾::我试评君，君定何如，玉川似之。记李花初发，乘云共语，梅花开後，对月相思。白发重来，画桥一望，秋水长天孤鹜飞。同吟处，看佩摇明月，衣卷青霓。相君高节崔嵬。是此处耕岩与钓溪。被西风吹尽，村箫社鼓，青山留得，松盖云旗。吊古愁浓，怀人日暮，一片心从天外归。新词好，似凄凉楚些，字字堪题。
沁园春::辛弃疾::我醉狂吟，君作新声，倚歌和之。算芬芳定向，梅间得意，轻清多是，雪里寻思。朱雀桥边，何人会道，野草斜阳春燕飞。都休问，甚元无霁雨，却有晴霓。诗坛千丈崔嵬。更有笔如山墨作溪。看君才未数，曹刘敌手，风骚合受，屈宋降旗。谁识相如，平生自许，慷慨须乘驷马归。长安路，问垂虹千柱，何处曾题。
水调歌头::辛弃疾::落日古城角，把酒劝君留。长安路远，何事风雪敝貂裘。散尽黄金身世，不管秦楼人怨，归计狎沙鸥。明夜扁舟去，和月载离愁。功名事，身未老，几时休。诗书万卷，致身须到古伊周。莫学班超投笔，纵得封侯万里，憔悴老边州。何处依刘客，寂寞赋登楼。
水调歌头::辛弃疾::官事未易了，且向酒边来。君如无我，问君怀抱向谁开。但放平生丘壑，莫管旁人嘲骂，深蛰要惊雷。白发还自笑，何地置衰颓。五车书，千古饮，百篇才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。
水调歌头::辛弃疾::千里渥洼种，名动帝王家。金銮当日奏草，落笔万龙蛇。带得无边春下，等待江山都老，教看鬓方鸦。莫管钱流地，且拟醉黄花。唤双成，歌弄玉，舞绿华。一觞为饮千岁，江海吸流霞。闻道清都帝所，要挽银河仙浪，西北洗胡沙。回首日边去，云里认飞车。
水调歌头::辛弃疾::千古老蟾口，云洞插天开。涨痕当日何事，汹涌到崔嵬。攫土抟沙儿戏，翠谷苍崖几变，风雨化人来。万里须臾耳，野马骤空埃。笑年来，蕉鹿梦，画蛇杯。黄花憔悴风露，野碧涨荒莱。此会明年谁健，後日犹今视昔，歌舞只空台。爱酒陶元亮，无酒正徘徊。
水调歌头::辛弃疾::文字觑天巧，亭榭定风流。平生丘壑，岁晚也作稻粱谋。五亩园中秀野，一水田将绿绕，不胜秋。饭饱对花竹，可是便忘忧。吾老矣，探禹穴，欠东游。君家风月几许，白鸟去悠悠。插架牙签万轴，射虎南山一骑，容我揽不。更欲劝君酒，百尺卧高楼。
水调歌头::辛弃疾::日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。
水调歌头::辛弃疾::说与西湖客，观水更观山。淡妆浓抹西子，唤起一时观。种柳人今天上，对酒歌翻水调，醉墨卷秋澜。老子兴不浅，歌舞莫教闲。看尊前，轻聚散，少悲欢。城头无限今古，落日晓霜寒。谁唱黄鸡白酒，犹记红旗清夜，千骑月临关。莫说西州路，且尽一杯看。
水调歌头::辛弃疾::万事一杯酒，长叹复长歌。杜陵有客，刚赋云外筑婆娑。须信功名儿辈，谁识年来心事，古井不生波。种种看余发，积雪就中多。二三子，问丹桂，倩素娥。平生萤雪，男儿无奈五车何。看取长安得意，莫恨春风看尽，花柳自蹉砣。今夕且欢笑，明月镜新磨。
水调歌头::辛弃疾::岁岁有黄菊，千载一东篱。悠然政须两字，长笑退之诗。自古此山元有，何事当时才见，此意有谁知。君起更斟酒，我醉不须辞。回首处，云正出，鸟倦飞。重来楼上，一句端的与君期。都把轩窗写遍，更使儿童诵得，归去来兮辞。万卷有时用，植杖且耘耔。
水调歌头::辛弃疾::渊明最爱菊，三径也栽松。何人收拾，千载风味此山中。手把离骚读遍，自扫落英餐罢，杖屦晓霜浓。皎皎太独立，更插万芙蓉。水潺，云洞，石。素琴浊酒唤客，端有古人风。却怪青山能巧，政尔横看成岭，转面已成峰。诗句得活法，日月有新工。
满江红::辛弃疾::美景良辰，算只是、可人风月。况素节扬辉，长是十分清彻。著意登楼瞻玉兔，何人张幕遮银阙。倩飞帘、得得为吹开，凭谁说。弦与望，从园缺。今与昨，何区别。羡夜来手把，桂花堪折。安得便登天柱上，从容陪伴酬佳节。更如今，不听麈谈清，愁如发。
满江红::辛弃疾::点火樱桃，照一架、荼シ如雪。春正好，见龙孙穿破，紫苔苍壁。乳燕引雏飞力弱，流莺唤友娇声怯。问春归、不肯带愁归，肠千结。层楼望，春山叠。家何在，烟波隔。把古今遗恨，向他谁说。蝴碟不传千里梦，子规叫断三更月。听声声、枕上劝人归，归难得。
满江红::辛弃疾::汉水东流，都洗尽、髭胡膏血。人尽说、君家飞将，旧时英烈。破敌金城雷过耳，谈兵玉帐冰生颊。想王郎、结发赋从戎，传遗业。腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今、记取楚楼风，裴台月。
满江红::辛弃疾::风卷庭梧，黄叶坠、新凉如洗。一笑折、秋英同赏，弄香蕊。天远难穷休久望，楼高欲下还重倚。拼一襟、寂寞泪弹秋，无人会。今古恨，沈荒垒。悲欢事，随流水。想登楼青鬓，未堪憔悴。极目烟横山数点，孤舟月淡人千里。对婵娟、从此话离愁，金尊里。
满江红::辛弃疾::紫陌飞尘，望十里、雕鞍绣毂。春未老、已惊台榭，瘦红肥绿。睡雨海棠犹倚醉，舞风杨柳难成曲。问流莺、能说故园无，曾相熟。岩泉上，飞凫浴。巢林下，栖禽宿。恨荼シ开晚，谩翻船玉。莲社岂堪谈昨梦，兰亭何处寻遗墨。但羁怀、空自倚秋千，无心蹴。
满江红::辛弃疾::汉节东南，看驷马、光华周道。须信是、七闽还有，福星来到。庭草自生心意足，榕阴不动秋光好。问不知，何处著君侯，蓬莱岛。还自笑，人今老。空有恨，萦怀抱。记江湖十载，厌持旌纛。落我材无所用，易除殆类无根潦。但欲搜、好语谢新词，羞琼报。
满江红::辛弃疾::半山佳句，最好是、吹香隔屋。又还怪、冰霜侧畔，蜂儿成簇。更把香来薰了月，却教影去斜侵竹。似神清、骨冷住西湖，何由俗。根老大，穿坤轴。枝夭袅，蟠龙斛。快酒兵长俊，诗坛高筑。一再人来风味恶，两三杯後花缘熟。记五更、联句失弥明，龙衔烛。
满江红::辛弃疾::老子平生，原自有、金盘华屋。还又要、万间寒士，眼前突兀。一舸归来轻似叶，两翁相对清如鹄。道如今、吾亦爱吾庐，多松菊。人道是，荒年毂。还又似，丰年玉。甚等闲却为，鲈鱼归速。野鹤溪边留杖屦，行人墙外听丝竹。问近来、风月几篇诗，三千轴。
满江红::辛弃疾::两峡崭岩，问谁占、清风旧筑。更满眼、云来鸟去，涧红山绿。世上无人供笑傲，门前有客休迎肃。怕凄凉、无物伴君时，多栽竹。风采妙，凝冰玉。诗句好，馀膏馥。叹只今人物，一夔应足。人似秋鸿无定住，事如飞弹须园熟。笑君侯、陪酒又陪歌，阳春曲。
永遇乐::辛弃疾::千古江山，英雄无觅，孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否。
归朝欢::辛弃疾::见说岷峨千古雪。都作岷峨山上石。君家右史老泉公，千金费尽勤收拾。一堂真石室。空庭更与添突兀。记当时，长编笔砚，日日云烟湿。野老时逢山鬼泣。谁夜持山去难觅。有人依样入明光，玉阶之下岩岩立。琅无数碧。
瑞鹤仙::辛弃疾::雁霜寒透幕。正护月云轻，嫩冰犹薄。溪奁照梳掠。想含香弄粉，艳妆难学。玉肌瘦弱。更重重、龙绡衬著。倚东风，一笑嫣然，转盼万花羞落。寂寞。家山何在，雪後园林，水边楼阁。瑶池旧约。鳞鸿更杖谁托。粉蝶儿只解，寻桃觅柳，开遍南枝未觉。但伤心，冷落黄昏，数声画角。
声声慢::辛弃疾::东南形胜，人物风流，白头见君恨晚。便觉君家叔度，去人未远。长怜士元骥足，道直须、别驾方展。问个里，待怎生销杀，胸中万卷。况有星辰剑履，是传家合在，玉皇香案。零落新诗，我欠可人消遣。留君再三不住，便直饶、万家泪眼。怎抵得，这眉间、黄色一点。
汉宫春::辛弃疾::秦望山头，看乱云急雨，倒立江湖。不如云者为雨，雨者云乎。长空万里，被西风、变灭须臾。回首听，月明天籁，人间万窍号呼。谁向若耶溪上，倩美人西去，麋鹿姑苏。至今故国人望，一舸归欤。
汉宫春::辛弃疾::亭上秋风，记去年袅袅，曾到吾庐。山河举目虽异，风景非殊。功成者去，觉团扇、便与人疏。吹不断，斜阳依旧，茫茫禹迹都无。千古茂陵词在，甚风流章句，解拟相如。只今木落江冷，眇眇愁余。
汉宫春::辛弃疾::心似孤僧，更茂林修竹，山上精庐。维摩定自非病，谁遣文殊。白头自昔，叹相逢、语密情疏。倾盖处，论心一语，只今还有公无。最喜阳春妙句，被西风吹堕，金玉铿如。夜来归梦江上，父老欢予。
汉宫春::辛弃疾::达则青云，便玉堂金马，穷则茅庐。逍遥小大自适，鹏何殊。君如星斗，灿中天、密密疏疏。荒草外，自怜萤火，清光暂有还无。千古季鹰犹在，向松江道我，问讯何如。白头爱山下去，翁定嗔予。
洞仙歌::辛弃疾::冰姿玉骨，自是清凉□。此度浓妆为谁改。向竹篱茅舍，几误佳期。招伊怪，满脸颜红微带。寿阳妆鉴里，应是承恩，纤手重匀异香在。怕等闲、春未到，雪里先开，风流、说与群芳不解。更总做、北人未识伊，据品调，难作杏花看待。
洞仙歌::辛弃疾::贤愚相去，算其间能几。差以毫厘缪千里。细思量义利，舜跖之分，孳孳者，等是鸡鸣而起。味甘终易坏，岁晚还知，君子之交淡如水。一饷聚飞蚊，其响如雷，深自觉、昨非今是。羡安乐窝中泰和汤，更剧饮，无过半醺而已。
上西平・金人捧露盘::辛弃疾::九衢中，杯逐马，带随车。问谁解、爱惜琼华。何如竹外，静听蟹行沙。自怜是，海山头，种玉人家。纷如斗，娇如舞，才整整，又斜斜。要图画，还我渔蓑。
上西平・金人捧露盘::辛弃疾::恨如新，新恨了，又重新。看天上、多少浮云。江南好景，落花时节又逢君。夜来风雨，春归似欲留人。尊如海，人如玉，诗如锦，笔如神。能几字、尽殷勤。
婆罗门引::辛弃疾::不堪，早教百草放春归。江头愁杀吾累。却觉君侯雅句，千载共心期。便留春甚乐，乐了须悲。琼而素而。被花恼、只莺知。正要千锺角酒，五字栽诗。
千年调::辛弃疾::卮酒向人时，和气先倾倒。最要然然可可，万事称好。滑稽坐上，更对鸱夷笑。寒与热，总随人，甘国老。少年使酒，出口人嫌拗。此个和合道理，近日方晓。
江神子・江城子::辛弃疾::暗香横路雪垂垂。晚风吹。晓风吹。花意争春，先出岁寒枝。毕竟一年春事了，缘太早，却成迟。未应全是雪霜姿。欲开时。未开时。
江神子・江城子::辛弃疾::五云高处望西清。玉阶升。棣华荣。筑屋溪头，楼观画难成。长夜笙歌还起问，谁放月，又西沉。家传鸿宝旧知名。看长生。奉严宸。
一翦梅::辛弃疾::忆对中秋丹桂丛。花在杯中。月在杯中。今宵楼上一尊同。云湿纱窗。雨湿纱窗。浑欲乘风问化工。路也难通。信也难通。满堂惟有烛花红。杯且从容。歌且从容。
踏莎行::辛弃疾::夜月楼台，秋香院宇。笑吟吟地人来去。是谁秋到便凄凉，当年宋玉悲如许。随分杯盘，等闲歌舞。问他有甚堪悲处。思量却也有悲时，重阳节近多风雨。
踏莎行::辛弃疾::弄影阑干，吹香岩谷。枝枝点点黄金粟。未堪收拾付薰炉，窗前且把离骚读。奴仆葵花，儿曹金菊。一秋风露清凉足。傍边只欠个娥，分明身在蟾宫宿。
踏莎行::辛弃疾::吾道悠悠，忧心悄悄。最无聊处秋光到。西风林外有啼鸦，斜阳山下多衰草。长忆商山，当年四老。尘埃也走咸阳道。为谁书到便幡然，至今此意无人晓。
定风波::辛弃疾::金印累累佩陆离。河梁更赋断肠诗。莫拥旌旗真个去。何处。玉堂元自要论思。且约风流三学士。同醉。春风看试几枪旗。从此酒酣明月夜。
定风波::辛弃疾::野草闲花不当春。杜鹃却是旧知闻。谩道不如归去住。梅雨。石榴花又是离魂。前殿群臣深殿女。赭袍一点万红巾。莫问兴亡今几主。
破阵子::辛弃疾::菩萨丛中惠眼，硕人诗里娥眉。天上人间真福相，画就描成好靥儿。行时娇更迟。劝酒偏他最劣，笑时犹有些痴。
临江仙::辛弃疾::小靥人怜都恶瘦，曲眉天与长颦。沈思欢事惜腰身。枕添离别泪，粉落却深匀。翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。
临江仙::辛弃疾::逗晓莺啼声昵昵，掩关高树冥冥。小渠春浪细无声。井床听夜雨，出藓辘轳青。碧草旋荒金谷路，乌丝重记兰亭。强扶残醉绕云屏。一枝风露湿，花重入疏棂。
临江仙::辛弃疾::春色饶君白发了，不妨倚绿偎红。翠鬟催唤出房栊。垂肩金缕窄，蘸甲宝杯浓。睡起鸳鸯飞燕子，门前沙暖泥融。画楼人把玉西东。舞低花外月，唱澈柳边风。
临江仙::辛弃疾::金谷无烟宫树绿，嫩寒生怕春风。博山微透暖薰笼。小楼春色里，幽梦雨声中。别浦鲤鱼何日到，锦书封恨重重。海棠花下去年逢。也应随分瘦，忍泪觅残红。
临江仙::辛弃疾::手种门前乌桕树，而今千尺苍苍。田园只是旧耕桑。杯盘风月夜，箫鼓子孙忙。七十五年无事客，不妨两鬓如霜。绿窗地调红妆。更从今日醉，三万六千场。
临江仙::辛弃疾::手拈黄花无意绪，等闲行尽回廊。卷帘芳桂散馀香。枯荷难睡鸭，疏雨暗池塘。忆得旧时携手处，如今水远山长。罗巾泪别残妆。旧欢新梦里，闲处却思量。
临江仙::辛弃疾::冷雁寒云渠有恨，春风自满余怀。更教无日不花开。未须愁菊尽，相次有梅来。多病近来浑止酒，小槽空压新醅。青山却自要安排。不须连日醉，且进两三杯。
临江仙::辛弃疾::六十三年无限事，从头悔恨难追。已知六十二年非。只应今日是，後日又寻思。少是多非惟有酒，何须过後方知。从今休似去年时。病中留客饮，醉里和人诗。
临江仙::辛弃疾::窄样金杯教换了，房栊试听珊珊。莫教秋扇雪团团。古今悲笑事，长付後人看。记取桔槔春雨後，短畦菊艾相连。拙於人处巧于天。君看流水地，难得正方园。
临江仙::辛弃疾::醉帽吟鞭花不住，却招花共商量。人生何必醉为乡。从教斟酒浅，休更和诗忙。一斗百篇风月地，饶他老子当行。从今三万六千场。青青头上发，还作柳丝长。
临江仙::辛弃疾::祗恐牡丹留不住，与春约束分明。未开微雨半开晴。要花开定准，又更与花盟。魏紫朝来将进酒，玉盘盂样先呈。红似向舞腰横。风流人不见，锦绣夜间行。
临江仙::辛弃疾::老去浑身无著处，天教只住山林。百年光景百年心。更欢须叹息，无病也呻吟。试向浮瓜沈李处，清风散发披襟。莫嫌浅後更频斟。要他诗句好，须是酒杯深。
临江仙::辛弃疾::偶向停云堂上坐，晓猿夜鹤惊猜。主人何事太尘埃。低头还说向，被召又重来。多谢北山山下老，殷勤一语佳哉。借君竹杖与芒鞋。径须从此去，深入白云堆。
蝶恋花::辛弃疾::泪眼送君倾似雨。不折垂杨，只倩愁随去。有底风光留不住。烟波万顷春江橹。老马临流痴不渡。应惜障泥，忘了寻春路。身在稼轩安稳处。书来不用多行数。
蝶恋花::辛弃疾::燕语莺啼人乍远。却恨西园，依旧莺和燕。笑语十分愁一半。翠围特地春光暖。只道书来无过雁。不道柔肠，近日无肠断。柄玉莫摇湘泪点。怕君唤作秋风扇。
蝶恋花::辛弃疾::洗尽机心随法喜。看取尊前，秋思如春意。谁与先生宽发齿。醉时惟有歌而已。岁月何须溪上记。千古黄花，自有渊明比。高卧石龙呼不起。微风不动天如醉。
蝶恋花::辛弃疾::何物能令公怒喜。山要人来，人要山无意。恰似哀筝弦下齿。千情万意无时已。自要溪堂韩作记。今代机云，好语花难比。老眼狂花空处起。银钩未见心先醉。
南乡子::辛弃疾::何处望神州。满眼风光北固楼。千古兴亡多少事，悠悠。不尽长江衮衮流。年少万兜鍪。坐断东南战未休。天下英雄谁敌手。曹刘。生子当如孙仲谋。
鹧鸪天::辛弃疾::别恨妆成白发新。空教儿女笑阵人。醉寻夜雨旗亭酒，梦断东风辇路尘。骑，青云。看公冠佩玉阶春。忠言句句唐虞际，便是人间要路津。
鹧鸪天::辛弃疾::樽俎风流有几人。当年未遇已心亲。金陵种柳欢娱地，庾岭逢梅寂寞滨。樽似海，笔如神。故人南北一般春。玉人好把新妆样，淡画眉儿浅注唇。
鹧鸪天::辛弃疾::指点斋尊特地开。风帆莫引酒船回。方惊共折津头柳，却喜重寻岭上梅。催月上，唤风来。莫愁瓶罄耻金。只愁画角楼头起，急管哀弦次第催。
鹧鸪天::辛弃疾::困不成眠奈夜何。情知归未转愁多。暗将往事思量遍，谁把多情恼乱他。些底事，误人哪。不成真个不思家。娇痴却妒香香睡，唤起醒松说梦些。
鹧鸪天::辛弃疾::梦断京华故倦游。只今芳草替人愁。阳关莫作三叠唱，越女应须为我留。看逸韵，自名流。青衫司马且江州。君家兄弟真堪笑，个个能修五凤楼。
鹧鸪天::辛弃疾::一夜清霜变鬓丝。怕愁刚把酒禁持。玉人今夜相思不，想见频将翠枕移。真个恨，未多时。也应香雪减些儿。菱花照面须频记，曾道偏宜浅画眉。
鹧鸪天::辛弃疾::木落山高一夜霜。北风驱雁又离行。无言每觉情怀好，不饮能令兴味长。频聚散，试思量。为谁春草梦池塘。中年长作东山恨，莫遣离歌苦断肠。
鹧鸪天::辛弃疾::抛却山中诗酒窠。却来官府听笙歌。闲愁做弄天来大，白发栽埋日许多。新剑戟，旧风波。天生予懒奈予何。此身已觉浑无事，却教儿童莫恁麽。
鹧鸪天::辛弃疾::桃李漫山过眼空。也宜恼损杜陵翁。若将玉骨冰姿比，李蔡为人在下中。寻驿使，寄芳容。垅头休放马蹄松。吾家离落黄昏後，剩有西湖处士风。
鹧鸪天::辛弃疾::晚岁躬耕不怨贫。只鸡斗酒聚比邻。都无晋宋之间事，自是羲皇以上人。千载後，百篇存。更无一字不清真。若教王谢诸郎在，未抵柴桑陌上尘。
鹧鸪天::辛弃疾::发底青青无限春。落红飞雪谩纷纷。黄花也伴秋光老，何事尊前见在身。书万卷，笔如神。眼看同辈上青云。个中不许儿童会，只恐功名更逼人。
鹧鸪天::辛弃疾::老退何曾说著官。今朝放罪上恩宽。便支香火真侍俸，更缀文书旧殿班。扶病脚，洗衰颜。快从老病借衣冠。此身忘世浑容易，使世相忘却自难。
鹧鸪天::辛弃疾::绿鬓都无白发侵。醉时拈笔越精神。爱将芜语追前事，更把梅花比那人。回急雪，遏行云。近时歌舞旧时情。君侯要识谁轻重，看取金杯几许深。
鹧鸪天::辛弃疾::泉上长吟我独清。喜君来共雪争明。已惊并水鸥无色，更怪行沙蟹有声。添爽气，动雄情。奇因六出忆陈平。却嫌鸟雀投林去，触破当楼云母屏。
鹧鸪天::辛弃疾::莫春光花下游。便须准备落花愁。百年雨打风吹却，万事三平二满休。将扰扰，付悠悠。此生於世百无忧。新愁次第相抛舍，要伴春归天尽头。
瑞鹧鸪::辛弃疾::暮年不赋短长词。和得渊明数首诗。君自不归归甚易，今犹未足足何时。
瑞鹧鸪::辛弃疾::声名少日畏人知。老去行藏与愿违。山草旧曾呼远志，故人今又寄当归。
瑞鹧鸪::辛弃疾::胶胶扰扰几时休。一出山来不自由。秋水观中山月夜，停云堂下菊花秋。
摸鱼子::张炎::向天涯、水流云散，依依往事非旧。西湖见说鸥飞去，知有海翁来否。风雨後。甚客里逢春，尚记花间酒。空嗟皓首。对茂苑残红，携歌占地，相趁小垂手。归时候。花径青红尚有。好游何事诗瘦。龟蒙未肯寻幽兴，曾恋志和渔叟。吟啸久。爱如此清奇，岁晚忘年友。
南乡子::张炎::风月似孤山。千树斜横水一环。天与清香心独领，怡颜。冰雪中间屋数间。庭户隔尘寰。自有云封底用关。却笑桃源深处隐，跻攀。引得渔翁见不难。
南楼令・唐多令::张炎::一见又天涯。人生可叹嗟。想难忘、江上琵琶。诗酒一瓢风雨外，都莫问，是谁家。怜我鬓先华。何愁归路赊。
醉落魄・一斛珠::张炎::镂花镌叶。满枝风露和香撷。引将芳思归吟箧。梦与魂同，闲了弄香蝶。小楼帘卷歌声歇。幽篁独处泉呜咽。
壶中天・念奴娇::张炎::西秦倦旅。是几年不听，西湖风雨。我托长垂短发，心事时看天语。吟箧空随，征衣休换，薜荔犹堪补。山能招隐，一瓢闲挂烟树。方叹旧国人稀，花间忽见，倾盖浑如故。客里不须谈世事，野老安知今古。
声声慢::张炎::鬟丝湿雾，扇锦翻桃，尊前乍识欧苏。赋笔吟笺，光动万颗骊珠。英英岁华未老，怨歌长、空击铜壶。细看取，有飘然清气，自与尘疏。两水犹存三径，叹绿窗窈窕，谩长新浦。茂苑扁舟，底事夜雨江湖。当年柳枝放却，又不知、樊素何如。向醉里，暗传香、还记也无。
清平乐::张炎::黑云飞起。夜月啼湘鬼。魂返灵根无二纸。千古不随流水。香心淡染清华。似花还似非花。要与闲梅相处，孤山山下人家。
台城路・齐天乐::张炎::几年槐市槐花冷，天风又还吹起。故箧重寻，闲书再整，犹记灯窗滋味。浑如梦里。见说道如今，早催行李。快买扁舟，第一桥边趁流水。阳关须是醉酒，柳条休要折，争似攀桂。旧有家声，荣看世美，方了平生英气。琼林宴喜。
壶中天・念奴娇::张炎::万尘自远，径松存、彷佛斜川深意。乌石罔边犹记得，竹里吟安一字。暗叶禽幽，虚阑荷近，暑薄迟花气。行行且止，枯瓢枝上闲寄。不恨老却流光，可怜归未得，翻恨流水。落落岭头云尚在，一笑生涯如此。
如梦令::张炎::隐隐烟痕轻注。拂拂脂香微度。十二小红楼，人与玉箫何处。归去。归去。醉插一枝风露。
祝英台近::张炎::路重寻，门半掩、苔老旧时树。采药云深，童子更无语。怪他流水迢迢，湖天日暮，想只在、芦花多处。谩延伫。姓名题上芭蕉，凉夜未风雨。赋了秋声，还赋断肠句。几回独立长桥，扁舟欲唤，待招取、白鹤归去。
如梦令::张炎::不是潇湘风雨。不是洞庭烟树。醉倒古乾坤，人在孤篷来处。休去。休去。见说桃源无路。
桂枝香::张炎::琴书半室。向桂边偶然，一见秋色。老树香迟，清露缀花疑滴。山翁翻笑如泥醉，笑生平、无此狂逸。晋人游处，幽情付与，酒尊吟笔。任萧散、披襟岸帻。叹千古犹今，休问何夕。发短霜浓，却恐浩歌消得。明年野客重来此，探枝头、几分消息。望西楼远，西湖更远，也寻梅驿。
瑶台聚八仙・新雁过妆楼::张炎::春树江东。吟正远、清气竟入崆峒。问余栖处，只在缥缈山中。此去山中何所有，芰荷制了集芙蓉。且扶筇。倦游万里，独对青松。行藏也须在我，笑晋人为菊，出岫方浓。淡然无心，古意且许谁同。飞符夜深润物，自呼起苍龙雨太空。舒还卷，看满楼依旧，霁日光风。
瑶台聚八仙・新雁过妆楼::张炎::近水横斜。先得月、玉树宛若笼纱。散迹苔，墨晕净洗铅华。误入罗浮身外梦，似花又却似非花。探寒葩。倩人醉里，扶过溪沙。竹篱几番倦倚，看乍无乍有，如寄生涯。更好一枝，时到素壁檐牙。香深与春暗却，且休把江头千树夸。东家女，试淡妆颠倒，难胜西家。
瑶台聚八仙・新雁过妆楼::张炎::老圃堪嗟。深夜雨、紫英犹傲霜华。暖宿篱根，飞去想怯寒沙。采摘浮杯如戏水，晚香淡似夜来些。背风斜。翠苔径里，描绣人夸。白头共开笑口，看试妆满插，云髻双丫。蝶也休愁，不是旧日疏葩。连枝愿为比翼，问因甚寒城独自花。悠然意，对九江山色，还醉陶家。
西江月::张炎::花气烘人尚暖，珠光出海犹寒。如今贺老见应难。解道江南肠断。谩击铜壶浩叹，空存锦瑟谁弹。庄生蝴蝶梦春还。帘外一声莺唤。
霜叶飞::张炎::绣屏开了。惊诗梦、娇声啼破春悄。隐将谱字转清圆，正杏梁声绕。看帖帖、蛾眉淡扫。不知能聚愁多少。叹客里凄凉，尚记得当年雅音，低唱还好。同是流落殊乡，相逢何晚，坐对被真花恼。贞元朝士已无多，但暮烟衰草。未忘得春风窈窕。
蝶恋花::张炎::济楚衣裳眉目秀。活脱梨园，子弟家声旧。诨砌随机开笑口。筵前戏谏从来有。戛玉敲金裁锦绣。引得传情，恼得娇娥瘦。离合悲欢成正偶。明珠一颗盘中走。
甘州・八声甘州::张炎::见梅花、斜倚竹篱边。休道北枝寒。□□□翠袖，情随眼盼，愁接眉弯。一串歌珠清润，绾结玉连环。苏小无寻处，元在人间。何事凄凉蚓窍，向尊前一笑，歌倒狂澜。叹从来古雅，欲觅赏音难。
甘州・八声甘州::张炎::俯长江、不占洞庭波，山拔地形高。对扶疏古木，浮图倒影，势压雄涛。门掩翠微僧院，应有月明敲。物换堂安在，断碣闲抛。不识庐山真面，是谁将此屋，突兀林坳。上层台回首，万境入诗豪。
瑶台聚八仙・新雁过妆楼::张炎::屋上青山。青未了、凌虚试一凭栏。乱峰叠嶂，无限古色苍寒。正喜云闲云又去，片云未识我心闲。对林峦。底须谢屐，何用跻攀。三十六梯眺远，任半空笑语，飞落人间。赋笔吟笺，尘事竟不相关。朝来自然气爽，更好是秋屏宜晚看。蓬壶里，有天开图画，休唤边鸾。
壶中天・念奴娇::张炎::长流万里。与沈沈沧海，平分一水。孤白争流蟾不没，影落潜蛟惊起。莹玉悬秋，绿房迎晓，楼观光疑洗。紫箫声袅，四檐吹下清气。遥睇浪擎空明，古愁休问，消长盈虚理。风入芦花歌忽断，知有渔舟闲舣。
台城路・齐天乐::张炎::翠屏缺处添奇观，修眉远浮孤碧。天影微茫，烟痕黯淡，不与千峰同色。凭高望极。向帘幕中间，冷光流入。料得吟僧，数株松下坐苍石。泉源犹是故迹。煮茶曾味古，还记游历。调水符闲，登山屐在，却倚阑干斜日。轻阴易□。
江城子::张炎::下临无地手扪天。上云烟。俯山川。栖止危巢，不隔道林禅。坐处清高风雨隔，全万境，一壶悬。我来直欲挟飞仙。海为田。是何年。
木兰花慢::张炎::风雷开万象，散天影、入虚坛。看峭壁重云，奇峰献玉，光洗琅。青苔古痕暗裂，映参差、石乳倒悬山。那得虚无幻境，元来透澈玄关。跻攀。竟日忘还。空翠滴、逼衣寒。想邃宇阴阴，炉存太乙，难觅飞丹。
台城路・齐天乐::张炎::扁舟忽过芦花浦。闲情便随鸥去。水国吹箫，虹桥问月，西子如今何许。危栏谩抚。正独立苍茫，半空飞露。倒影虚明，洞庭波映广寒府。鱼龙吹浪自舞。渺然凌万顷，如听风雨。夜气浮山，晴晖荡日，一色无寻秋处。惊凫自语。
月下笛::张炎::千里行秋，支筇背锦，顿怀清友。殊乡聚首。爱吟犹自诗瘦。山人不解思猿鹤，笑问我、韦娘在否。记长堤画舫，花柔春闹，几番携手。别後都依旧。但靖节门前，近来无柳。盟鸥尚有。可怜西塞渔叟。
台城路・齐天乐::张炎::桃花零落玄都观，刘郎此情谁语。鬓发萧疏，襟怀淡薄，空赋天涯羁旅。离情万缕。第一是难招，旧鸥今雨。锦瑟年华，梦中犹记艳游处。依依心事最苦。片帆浑是月，独抱凄楚。屋破容秋，床空对雨，迷却青门瓜圃。初荷未暑。
惜红衣::张炎::两翦秋痕，平分水影，炯然冰洁。未识新愁，眉心倩人贴。无端醉里，通一笑、柔花盈睫。痴绝。不解送情，倚银屏斜瞥。长歌短舞，换羽移宫，飘飘步回雪。扶娇倚扇，欲把艳怀说。
满江红::张炎::江上相逢，更秉烛、浑疑梦里。寂寞久，瑟弦尘断，为君重理。紫绶金章都莫问，醉中□送揶揄鬼。看满头、白雪欲消难，春风起。云一片，身千里。漂泊地，东西水。叹十年不见，我生能几。慷慨悲歌惊泪落，古人未必皆如此。想今人、愁似古人多，如何是。
壶中天・念奴娇::张炎::奚囊谢屐。向芙蓉城下，□□游历。江上沙鸥何所似，白发飘飘行客。旷海乘风，长波垂钓，欲把珊瑚拂。近来杨柳，却怜浑是秋色。日暮空想佳人，楚芳难赠，烟水分明隔。老病孤舟天地里，惟有歌声消得。
红情・暗香::张炎::无边香色。记涉江自采，锦机云密。翦翦红衣，学舞波心旧曾识。一见依然似语，流水远、几回空忆。看□□、倒影窥妆，玉润露痕湿。闲立。翠屏侧。爱向人弄芳，背酣斜日。料应太液。三十六宫土花碧。
绿意・疏影::张炎::碧圆自洁。向浅洲远渚，亭亭清绝。犹有遗簪，不展秋心，能卷几多炎热。鸳鸯密语同倾盖，且莫与、浣纱人说。恐怨歌、忽断花风，碎却翠云千叠。回首当年汉舞，怕飞去、谩皱留仙裙摺。恋恋青衫，犹染枯香，还叹鬓丝飘雪。
虞美人::张炎::黄金谁解教歌舞。留得当时谱。断情残意落人间。汉上行云迷却、旧巫山。妆楼何处寻樊素。空误周郎顾。一帘秋雨翦灯看。无限羁愁分付、玉箫寒。
踏莎行::张炎::清气崖深，斜阳木末。松风泉水声相答。光浮碗面啜先春，何须美酒吴姬压。头上乌巾，鬓边白发。数间破屋从芜没。山中有此玉川人，相思一夜梅花发。
南乡子::张炎::晴野事春游。老去寻诗苦未休。一似浣花溪上路，清幽。烟草纤纤水自流。何处偶迟留。犹未忘情是酒筹。童子策驴人已醉，知不。醉里眉攒万国愁。
临江仙::张炎::忆得沈香歌断後，深宫客梦迢遥。研池残墨溅花妖。青山人独自，早不侣渔樵。石壁苍寒巾尚挂，松风顶上飘飘。神仙那肯混尘嚣。诗魂元在此，空向水中招。
南楼令・唐多令::张炎::云冷未全开。檐冰雨苔。入花根、暧意先回。一夜绿房迎晓白，空忆遍、岭头梅。如幻旧情怀。寻春上吹台。
摸鱼子::张炎::步高寒、下观浮远，清晖隔断风雨。醉魂误入滁阳路。落莫不知何处。栏屡拊。又却是，秋城自有芙蓉主。重游倦旅。对万壑千岩，长江巨浪，空翠洒衣履。景如许。都被楼台占取。晴岚暖霭朝暮。乾坤静里闲居赋。评泊水经茶谱。留胜侣。更底用，林泉曳杖寻桑苎。
台城路・齐天乐::张炎::清时乐事中园赋，怡情楚花湘草。秀色通帘，生香聚酒，修景常留池沼。闲居自好。奈车马喧尘，未教闲了。把菊清游，冷红飞下洞庭晓。寻泉同步翠杳。更将秋共远，书画船小。款竹谁家，盟鸥某水，白月光涵圆峤。天浮浩渺。
华胥引::张炎::温泉浴罢，酣酒才苏，洗妆犹湿。落暮云深，瑶台月下逢太白。素衣初染天香，寻东风倾国。惆怅东栏，炯然玉树独立。只恐江空，顿忘却、锦袍清逸。柳迷归院，欲远花妖未得。
风入松::张炎::松风掩昼隐深清。流水自泠泠。一从柯烂归来後，爱弦声。不爱枰声。颇笑山中散木，翻怜爨下劳薪。透云远响正丁丁。孤凤划然鸣。疑行岭上千秋雪，语高寒、相应何人。回首更无寻处，一江风雨潮生。
浪淘沙::张炎::万里一飞篷。吟老丹枫。潮生潮落海门东。三两点鸥沙外月，闲意谁同。一色与天通。绝去尘红。渔歌忽断荻花风。烟水自流心不竞，长笛霜空。
夜飞鹊・夜飞鹊慢::张炎::林霏散浮暝，河汉空云，都缘水国秋清。绿房一夜迎向晓，海影飞落寒冰。蓬莱在何处，但危峰缥缈，玉籁无声。文箫素约，料相逢、依旧花阴。登眺尚馀佳兴，零露下衣襟，欲醉还醒。明月明年此夜，颉颃万里，同此阴晴。
风入松::张炎::晴岚暖翠护烟霞。乔木晋人家。幽居只恐归图画，唤樵青、多种桑麻。门掩推敲古意，泉分冷淡生涯。无边风月乐年华。留客可茶瓜。任他车马虽嫌僻，笑喧喧、流水寒鸦。小隐正宜深静，休栽湖上梅花。
石州慢::张炎::野色惊秋，随意散愁，踏碎黄叶。谁家篱院闲花，似语试妆娇怯。行行步影，未教背写腰肢，一搦犹立门前雪。依约镜中春，又无端轻别。痴绝。汉皋何处，解佩何人，底须情切。空引东邻，遗恨丁香空结。
清平乐::张炎::百花开後。一朵疑堆绣。绝色年年常似旧。因甚不随春瘦。脂痕淡约蜂黄。可怜独倚新妆。太白醉游何处，定应忘了沈香。
点绛唇::张炎::独殿春光，此花开後无花了。丹青人巧。不许芳心老。密影翻阶，曾为寻诗到。竹西好。采香歌杳。十里红楼小。
卜算子::张炎::雅淡浅深黄，顾影秋雨。碧带犹皴笋指痕，不解擎芳醑。休唱古阳关，如把相思铸。却忆铜盘露已乾，愁在倾心处。
蝶恋花::张炎::花占枝头日焙。金汞初抽，火鼎铅华退。还似瘢痕涂獭髓。胭脂淡抹微酣醉。数朵折来春槛外。欲染清香，只许梅相对。不是临风珠蓓蕾。山童隔竹休敲碎。
新雁过妆楼::张炎::遍插茱萸。人何处、客里顿懒携壶。雁影涵秋，绝似暮雨相呼。料得曾留堤上月，旧家伴侣有书无。谩嗟吁。数声怨抑，翻致无书。谁识飘零万里，更可怜倦翼，同此江湖。饮啄关心，知是近日何如。
洞仙歌::张炎::中峰壁立，挂飞来孤剑。苍雪纷纷堕晴藓。自当年诗酒，客里相逢，春尚好，鸥散烟波茂苑。只今谁最老，种玉人间，消得梅花共清浅。问我入山期，但恐山深，松风把红尘吹断。望蓬莱、知隔几重云，料只隔中间，白云一片。
风入松::张炎::门前山可久长看。留住白云难。溪虚却与云相傍，对白云、何必深山。爽气潜生树石，晴光竟入栏干。旧家三径竹千竿。苍雪拂衣寒。绿蓑青笠玄真子，钓风波、不是真闲。得似壶中日月，依然只在人间。
小重山::张炎::淡色分山晓气浮。疏林犹剩叶，不多秋。林深彷佛昔曾游。频唤酒，渔屋岸西头。不拟此凝眸。朦胧清影里，过扁舟。
浪淘沙::张炎::拂袖入山阿。深隐松萝。掬流洗耳厌尘多。石上一般清意味，不羡渔蓑。日月静中过。俗□消磨。风瓢分付与清波。却笑唐求因底事，无奈诗何。
忆王孙::张炎::争棋赌墅意欣然。心似游丝扬碧天。只为当时一著玄。笑苻坚。百万军声屐齿前。
蝶恋花::张炎::秦地瓜分候已故。不学渊明，种秫辞归去。薄有田园还种取。养成碧玉甘如许。卜隐青门真得趣。蕙帐空闲，鹤怨来何暮。莫说蜗名催及戍。长安城下锄烟雨。
如梦令::张炎::苔径独行清昼。瑟瑟松风如旧。出岫本无心，迟种门前杨柳。回首。回首。篱下白衣来否。
丑奴儿・采桑子::张炎::山人去後知何处，风月清虚。来往无拘。戏引儿孙乐有馀。悬崖挂树如相语，常守枯株。
浣溪沙::张炎::空色庄严玉版师。老斑遮护锦绷儿。只愁一夜被风吹。润处似沾谷雨，斫来如带渭川泥。从空托出镇帷犀。
清平乐::张炎::辔摇衔铁。蹴踏平原雪。勇趁军声曾汗血。闲过升平时节。茸茸春草天涯。涓涓野水晴沙。多少骅骝老去，至今犹困盐车。
木兰花慢::张炎::二分春到柳，青未了，欲婆娑。甚书剑飘零，身犹是客，岁月频过。西湖故园在否，怕东风、今日落梅多。抱瑟空行古道，盟鸥顿冷清波。知麽。老子狂歌。心未歇，鬓先斑。叹敝却貂裘，驱车万里，风雪关河。
长相思::张炎::去来心。短长亭。只隔中间一片云。不知何处寻。闷还颦。恨还。同是天涯流落人。此情烟水深。
南楼令・唐多令::张炎::湖上景消磨。飘零有梦过。问堤边、春事如何。可是而今张绪老，见说道、柳无多。客里醉时歌。寻思安乐窝。
清平乐::张炎::一犁初卸。息影斜阳下。角上汉书何不挂。老子近来慵跨。烟村草树离离。卧看流水忘归。莫饮山中清味，怕教洗耳人知。
满江红::张炎::近日衰迟，但随分、蜗涎自足。底须共、红尘争道，顿荒松菊。壮志已荒圯上履，正音恐是沟中木。又安知、幕下有词人，归心速。书尚在，怜鱼腹。珠何处，惊鱼目。且依然诗思，灞桥人独。不用回头看堕甑，不愁抱石疑非玉。忽一声、长啸出山来，黄粱熟。
法曲献仙音::张炎::梅失黄昏，雁惊白昼，脉脉斜飞云表。絮不生萍，水疑浮玉，此景正宜舒啸。记夜悄、曾乘兴，何必见安道。系船好。想前村、未知甚处。吟思苦，谁游灞桥路杳。清饮一瓢寒，又何妨、分傍茶灶。
浣溪沙::张炎::昨夜蓝田采玉游。向阳瑶草带花收。如今风雨不须愁。零落依稀倾凿落，碎琼重叠缀搔头。白云黄鹤思悠悠。
浣溪沙::张炎::半面妆凝镜里春。同心带舞掌中身。因沾弱水褪精神。冷艳喜寻梅共笑，枯香羞与佩同纫。湘皋犹有未归人。
一枝春::张炎::竹外横枝，并栏干、试数风才一信。么禽对语，彷佛醉眠初醒。遥知是雪，甚都把、暮寒消尽。清更润。明月飞来，瘦却旧时疏影。东阁谩撩诗兴。料西湖树老，难认和靖。晴窗自好，胜事每来独领。
水调歌头::张炎::白发已如此，岁序更。化机消息，壮生天籁雍门琴。颇笑论文说剑，休问高车驷马，衮衮□黄金。蚁在元无梦，水竞不流心。绝交书，招隐操，恶圆箴。世尘空扰，脱巾挂壁且松阴。谁对紫微阁下，我对白萍洲畔，朝市与山林。不用一钱买，风月短长吟。
南楼令・唐多令::张炎::聚首不多时。烟波又别离。有黄金、应铸相思。折得梅花先寄我，山正在、里湖西。风雪脆荷衣。休教鸥鹭知。
南乡子::张炎::爱此碧相依。卜筑西园隐逸时。三径成阴门可款，幽栖。苍雪纷纷冷不飞。青眼旧心知。瘦节终看岁晚期。人在清风来往处，吟诗。更好梅花著一枝。
朝中措::张炎::清明时节雨声哗。潮拥渡头沙。翻被梨花冷看，人生苦恋天涯。
采桑子::张炎::西园冷秋千索，雨透花颦。雨过花皴。近觉江南无好春。杜郎不恨寻芳晚，梦里行云。陌上行尘。最是多愁老得人。
阮郎归::张炎::钿车骄马锦相连。香尘逐管弦。瞥然飞过水秋千。清明寒食天。花贴贴，柳悬悬。莺房几醉眠。醉中不信有啼鹃。江南二十年。
浣溪沙::张炎::艾香消火未残。便能晴去不多寒。冶游天气却身闲。带雨移花浑懒看，应时插柳日须攀。最堪惆怅是东栏。
风入松::张炎::向人圆月转分明。箫鼓又逢迎。风吹不老蛾儿闹，绕玉梅、犹恋香心。报道依然放夜，何妨款曲行春。锦灯重见丽繁星。水影动梨云。今朝准拟花朝醉，奈今宵、别是光阴。帘底听人笑语，莫教迟了□青。
踏莎行::张炎::瑶草收香，琪花采汞。冰轮碾处芳尘动。竹炉汤暖火初红，玉纤调罢歌声送。麾去茶经，袭藏酒颂。一杯清味佳宾共。从来采药得长生，蓝桥休被琼浆弄。
鹧鸪天::张炎::楼上谁将玉笛吹。山前水阔暝云低。劳劳燕子人千里，落落梨花雨一枝。修禊近，卖饧时。故乡惟有梦相随。夜来折得江头柳，不是苏堤也皱眉。
摸鱼子::张炎::又孤吟、灞桥深雪，千山绝尽飞鸟。梅花也著东风笑，一夜瘦添多少。春悄悄。正断梦愁诗，忘却池塘草。前村路杳。看野水流冰，舟闲渡口，何必见安道。慵登眺。脉脉霏霏未了。寒威犹自清峭。终须几日开晴去，无奈此时怀抱。空暗恼。料酒兴歌情，未肯随人老。
满江红::张炎::老子今年，多准备、吟笺赋笔。还自喜、锦囊添富，顿非畴昔。书册琴棋清队仗，云山水竹闲踪迹。任醉筇、游屐过平生，千年客。回首梦，东隅失。乘兴去，桑榆得。且怡然一笑，探梅消息。天下神仙何处有，神仙只向人间觅。折梅花、横挂酒壶归，白鸥识。
木兰花慢::张炎::锦街穿戏鼓，听铁马、响春冰。甚舞绣歌云，欢情未足，早已收灯。从今便须胜赏，步青青、野色一枝藤。落魄花间酒侣，温存竹里吟朋。休憎。短发。游兴懒、我何曾。任蹴踏芳尘，寻蕉覆鹿，自笑无能。
木兰花慢::张炎::江南无贺老，看万壑、出清冰。想柳思周情，长歌短咏，密与传灯。山川润分秀色，称醉挥、健笔剡溪藤。一语不谈俗事，几人来结吟朋。堪憎。我发。频赋曲、旧时曾。但春蚓秋蛩，寒篱晚砌，颇叹非能。
浪淘沙::张炎::寒食不多时。燕燕才归。杏花零落水痕肥。浅碧分山初过雨，一霎晴晖。闲折小桃枝。蝶也相随。晚妆不合整蛾眉。蓦忽思量张敞画，又被愁知。
临江仙::张炎::一点白鸥何处去，半江潮落沙虚。淡黄柳上月痕初。暇观情悄悄，凝想步徐徐。每一相思千里梦，十年有此相疏。休休寄雁问何如。如何休寄雁，难写绝交书。
壶中天・念奴娇::张炎::绕枝倦鹊，鬓萧萧、肯信如今犹客。风雪荷衣寒叶补，一点灯花悬壁。万里舟车，十年书剑，此意青天识。泛然身世，故家休问清白。却笑醉倒衰翁，石床飞梦，不入槐安国。只恐溪山游未了，莫叹飘零南北。
谒金门::张炎::晚晴薄。一片杏花零落。纵是东风浑未恶。二分春过却。可怪寒生池阁。下了重重帘幕。忽见旧巢还是错。燕归何处著。
清平乐::张炎::采芳人杳。顿觉游情少。客里看春多草草。总被诗愁分了。去年燕子天涯。今年燕子谁家。三月休听夜雨，如今不是催花。
渔家傲::张炎::门掩新阴孤馆静。杨花却解来相趁。几日方知因酒病。无甚。脱巾挂壁将书枕。见说红堆满径。不知何处游人盛。自笑扁舟犹未定。清和近。寻诗已约兰陵令。
渔家傲::张炎::辛苦移家聊处静。扫除花径歌声趁。也学维摩闲示病。迂疏甚。松风两耳和衣枕。颇倦扶筇寻捷径。东墙蔼蔼红香盛。少待摇人波自定。蓬壶近。且呼白鹤招韩令。
壶中天・念奴娇::张炎::苔根抱古，透阳春、挺挺林间英物。隔水笛声那得到，斜日空明绝壁。半树篱边，一枝竹外，冷艳凌苍雪。淡然相对，万花无此清杰。还念庾岭幽情，江南聊折，赠行人应发。寂寂西窗闲弄影，深夜寒灯明灭。
南楼令・唐多令::张炎::曾记宴蓬壶。寻思认得无。醉归来、事已模糊。忽对画图如梦寐，又因甚、下清都。拍手笑相呼。应书缩地符。
清平乐::张炎::丹丘瑶草。不许秋风扫。记得对花曾被恼。犹似前时春好。湘皋闲立双清。相看波冷无声。独说长生未老，不知老却梅兄。
浪淘沙::张炎::回首欲婆娑。淡扫修蛾。盈盈不语奈情何。应恨梅兄矾弟远，云隔山阿。弱水夜寒多。带月曾过。羽衣飞过染馀波。白鹤难招归未得，天阔星河。
西江月::张炎::缥缈波明洛浦，依稀玉立湘皋。独将兰蕙入离骚。不识山中瑶草。月照英翘楚楚，江空醉魄陶陶。犹疑颜色尚清高。一笑出门春老。
壶中天・念奴娇::张炎::异乡倦旅，问扁舟东下，归期何日。琴剑空随身万里，天地谁非行客。李杜飘零，羊昙悲感，回首俱陈迹。羁怀难写，豆虫吟破孤寂。柳外门掩疏阴，佳人何处，溪上苹花白。留得一方无用月，隐隐山阳闻笛。
甘州・八声甘州::张炎::听江湖、夜雨十年灯，孤影尚中州。对荒凉茂苑，吟情渺渺，心事悠悠。见说寒梅犹在，无处认西楼。招取楼边月，同载扁舟。明日琴书何处，正风前堕叶，草外闲鸥。甚消磨不尽，惟有古今愁。
风入松::张炎::爱闲能有几人来。松下独徘徊。清虚冷淡神仙事，笑名场、多少尘埃。漱齿石边危坐，洗心易里舒怀。划然长啸白云堆。更待月明□。一瓢春水山中饮，喜无人、踏破苍苔。开了桃花半树，此游不是天台。
风入松::张炎::一瓢饮水曲肱眠。此乐不知年。今朝忽上龙峰顶，却原来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。
浪淘沙::张炎::玉立水云乡。尔我相忘。披离寒羽庇风霜。不趁白鸥游海上，静看鱼忙。应笑我凄凉。客路何长。犹将孤影侣斜阳。花底行无认处，却对秋塘。
菩萨蛮::陈义::天生体态腰肢细。新词唱彻歌声利。出口便清奇。扬尘簌簌飞。主人恩义重。宴出红妆宠。便要赏新荷。时光也不多。
菩萨蛮::陈义::去年共饮菖蒲酒。今年却向僧房守。好事更多磨。教人没奈何。主人恩义重。知我心头痛。待要赏新荷。争知疾愈麽。
满庭芳::梅娇::一种阳和，玉英初纵，雪天分外精神。冰肌肉骨，别是一家春。楼上笛声三弄，百花都未知音。明窗畔，临风对月，曾结岁寒盟。笑杏花何太晚，迟疑不发，等待春深。只宜远望，举目似烧林。丽质芳姿虽好，一时取媚东君。争如我，青青结子，金鼎内调羹。
满庭芳::杏俏::景傍清明，日和风暖，数枝浓淡胭脂。春来早起，惟我独芳菲。门外几番雨过，似佳人、细腻香肌。堪赏处，玉楼人醉，斜插满头归。梅花何太早，消疏骨肉，叶密花稀。不逢媚景，开後甚孤栖。恐怕百花笑你，甘心受、雪压霜欺。争如我，年年得意，占断踏青时。
飞龙宴::苏小娘::炎炎暑气时，流光闪烁，闲扃深院。水阁凉亭，半开帘幕遥观。灼灼榴花吐艳。细雨洒、小荷香浅。树影竹影，清凉潇洒，枕簟摇纨扇。堪叹浮世忙如箭。对良辰欢乐，莫辞频劝。遇酒逢歌，恣情遂意迷恋。须信人生聚散。奈区区、利牵名绊。
踏莎行::张魁::凤髻堆鸦，香酥莹腻。雨中花占街前地。弓鞋湿透立多时，无人为问深深意。眉上新愁，手中文字。如何不倩鳞鸿去。想伊只诉薄情人，官中不管闲公事。
声声慢::张枢密::星冠懒带，鹤氅慵披，色心顿起兰房。离了三清归去，作个新郎。良宵自有佳景，更烧甚、清香德香。瑶台上，便玉皇亲诏，也则寻常。常观里、孤孤令令，争如赴鸳闱，夜夜成双。救苦天尊，你且远离他方。更深酒阑歌罢，玉人、云雨交相。问则甚，咱门这里拜章。
踏莎行::申二官人::葱草身才、灯心脚手。闲时与蝶花间走。有时跌倒屋檐头，蜘蛛网里翻筋斗。水马驰来，藕丝缠就。鹅毛般上三杯酒。等闲试把秤儿秤，平盘分上何曾有。
失调名::杨岛仙::
失调名::吴德远::
失调名::连静女::朦胧月影，黯淡花阴，独立等多时。只恐冤家误约，又怕他、侧近人知。千回作念，万般思忆，心下暗猜疑。蓦地偷来厮见，抱著郎、语颤声低。轻移莲步，暗褪罗裳，携手过廊西。已是更阑人静，粉郎恣意怜伊。
武陵春::连静女::人道有情须有梦，无梦岂无情。夜夜相思直到明。有梦怎生成。伊若忽然来梦里，邻笛又还惊。
生查子::楚娘::去年梅雪天，千里人归远。今岁雪梅天，千里人追怨。铁石作心肠，铁石刚犹软。江海比君恩，江海深犹浅。
南歌子::谢福娘::闲傍药栏西。正是春光三月时。深紫浅红光照眼，依稀。有似西施醉枕。摘放胆瓶儿。冷艳幽光映酒卮。曾记古人题品语，祆知。今夜花王得艳妻。
南歌子::张时::暖日未斜西。正是迷花酒时。红药雕阑呈冷艳，依稀。花重枝柔压半。相对耍猴儿。一捻幽芳劝酒卮。魏紫姚黄来觑着，方知。准拟今宵醉伴妻。
人月圆::双渐::碧纱低映秦娥面，咫尺暗香浓。瑶池春晚，长天共恨，烟锁芙蓉。夭桃再赏，流莺声巧，不待春工。樽前潜想，樱桃破处，得似香红。
鹧鸪天::黄夫人::先自春光似酒浓。时听莺语透帘栊。小桥杨柳飘香絮，山寺绯桃散落红。莺渐老，蝶西东。春归难觅恨无穷。侵阶草色迷朝雨，满地梨花逐晓风。
醉亭楼::刘使君::平生性格，随分好些春色。沉醉恋花陌。虽然年老心未老，满头花压巾帽侧。鬓如霜，须似雪，自嗟恻。几个相知劝我染，几个相知劝我摘。染摘有何益。
浣溪沙::李氏2::无力蔷薇带雨低。多情蝴蝶趁花飞。流水飘香乳燕啼。南浦魂销春不管，东阳衣减镜仙知。小楼今夜月依依。
失调名::朱希真::苦汝临期话别，与君挽手叮咛。归期誓约十馀朝，去後又经三四月，鱼沉雁杳，空倚著六曲阑干。凤只鸾孤，谩独宿半床衾枕。
采桑子::朱希真::王孙去後无芳草，绿遍书阶。尘满妆台。粉面羞搽泪满腮。教我甚情怀。去时梅蕊全然少，等到花开花已成梅。梅子青青又待黄。兀自未归来。
一翦梅::张幼谦::同年同日又同窗。不似鸾凰。谁似鸾凰。石榴树下事匆忙。惊散鸳鸯。拆散鸳鸯。一年不到读书堂。教不思量。怎不思量。朝朝暮暮只烧香。有分成双。愿早成双。
长相思::张幼谦::天有神。地有神。海誓山盟字字真。如今墨尚新。过一春。又一春。不解金钱变作银。如何忘却人。
卜算子::张幼谦::去时不由人，归怎由人也。罗带同心结到成，底事教┾舍。心是十分真，情没些儿假。若道归迟打棹篦，甘受三千下。
卜算子::罗惜惜::幸得那人归，怎便教来也。一日相思十二辰，真是情难舍。本是好因缘，又怕因缘假。若是教随别个人，相见黄泉下。
应景乐::萧回::金陵故国。极目长江浩渺，千重隔。山无际，临湍怒涛碛。俯春城苇寂。芳昼迤逦，一簇烟村将晚，严光旧台侧。何处倦游客。对此景惹起离怀，顿觉旧日意，魂黯愁积。
阮郎归::春娘::胡虏中原乱似麻。此景依稀似永嘉。丁珠片玉落泥沙。何时返翠华。呈祥鸾凤失仙槎。因循离恨加。前生应是负偿他。思量无岸涯。
西江月::张生2::一望朱楼巧小，四边绣幕低垂。个人活脱似杨妃。倚遍阑干十二。最苦两双情眼，难禁四只愁眉。无言回首日沉西。不道一声安置。
小重山::张生2::杏火无烟烧断肠。织成春恨切，柳丝长。当时谁是种花郎。却不教，柳近杏花傍。柳道不须忙。春深须是有，絮飞扬。
西江月::郑云娘::一片冰轮皎洁，十分桂魄婆娑。不施方便是何如。莫是嫦娥妒我。虽则清光可爱，奈缘好事多磨。仗谁传与片云呵。遮取霎时则个。
减字木兰花::吕岩::暂游大庾。白鹤飞来谁共语。岭畔人家。曾见寒梅几度花。春来春去。人在落花流水处。花满前溪。藏尽神仙人不知。
渔家傲::吕岩::二月江南山水路。李花零落春无主。一个鱼儿无觅处。风和雨。玉龙生甲归天去。
望江南・忆江南::吕岩::瑶池上，瑞雾霭群仙。素练金童锵凤板，青衣玉女啸鸾笙。身在大罗天。沉醉处，缥缈玉京山。
梧桐影::吕岩::
促拍满路花::吕岩::秋风吹渭水，落叶满长安。黄尘车马道、独清闲。自然炉鼎，虎绕与龙盘。九转丹砂就，琴心三叠，蕊宫看舞胎仙。任万钉、宝带貂蝉。富贵欲薰天。黄粱炊未熟、梦惊残。
沁园春::吕岩::七返还丹，在人先须，炼已待时。正一阳初动，中宵漏永，温温铅鼎，光透帘帏。造化争驰，虎龙交合，进火工夫犹斗危。曲江上，看月华莹静，有个乌飞。当时。自饮刀圭。又谁信无中养就儿。辨水源清浊，木金间隔，不因师指，此事难知。道要玄微，天机深远，下手速修犹太迟。蓬莱路，仗三千行满，动步云归。
浪淘沙::吕岩::我有屋三间。柱用八山。周回四壁海遮拦。万象森罗为斗，瓦盖青天。无漏得多年。结就因缘。修成功行满三千。降得火龙伏得虎，陆地通仙。
失调名::吕岩::别无巧妙，与你方儿一个。子後午前定息坐。
步蟾宫::吕岩::坎离乾兑分子午。但认取、自家宗祖。炼甲庚、更降龙虎。地雷震动山头雨。
西江月::吕岩::落日数声啼鸟，香风满路吹花。道人邀我煮新茶。荡涤胸中潇洒。世事不堪回首，梦魂犹绕天涯。凤停桥畔即吾家，管甚月明今夜。
沁园春::吕岩::琳馆清标，琼台丽质，何年天上飞来。扬州暂倚，后土为深栽。独立乾坤一树，春风占、万朵齐开。天然巧，蕊珠圆簇，玉瓣轻裁。见一花九朵，类玲珑玉，错落琼杯。得满盛香露，洗荡尘埃。是真元孕育，有仙风道骨，岂是凡胎。问真宰，难留下土，携而上蓬莱。
失调名::海哥::海哥风措。被渔人、下网打住。将在帝城中，每日教言语。甚时节、放我归去。龙王传语。这里思量你。
八声甘州::何仙姑::千门万户，尽七颠八倒，掘地寻天。真个玄妙，返作笑胡言。无为大道人行少，向捏怪途中有万千。伤感。蜣转却做灵丹。无奈伤嗟最苦，又不知端的，枉弃了家缘。时间清净，岂解汞收铅。心思意想，何曾遣暂合眼。阴魔作睡缠。展转。
蝶恋花::宋媛::云破蟾光穿晓户。枕凄凉，多少伤心处。惟有相思情最苦。檀郎咫尺千山阻。莫学飞花兼落絮。摇荡春风，迤逦抛人去。结尽寸肠千万缕。如今认得先辜负。
阮郎归::宋媛::东风成阵送春归。庭花高下飞。柔条缭绕入帘帏。斑斑装舞衣。云鬓乱，坐偷啼。郎来何负期。人生恰似这芳菲。芳菲能几时。
清平乐令・清平乐::吴城小龙女::帘卷曲栏独倚。江展暮天无际。泪眼不曾晴，家在吴头楚尾。数点雪花乱委。扑漉沙鸥惊起。诗句欲成时，没入苍烟丛里。
望江南・忆江南::蔡真人::阑干曲，红扬绣帘旌。花嫩不禁纤手捻，被风吹去意还惊。眉黛蹙山青。铿铁板，闲引步虚声。
烛影摇红::懒堂女子::绿净湖光，浅寒先到芙蓉岛。谢池幽梦属才郎，几度生春草。尘世多情易老。更那堪、秋风袅袅。晓来羞对，香芷汀洲，枯荷池沼。恨锁横波，远山浅黛无人扫。湘江人去叹无依，此意从谁表。喜趁良宵月皎。况难逢、人间两好。莫辞沉醉，醉入屏山，只愁天晓。
惜奴娇::巫山神女::瑶阙琼宫，高枕巫山十二。睹瞿塘、千载滟滟云涛沸。异景无穷好，闲吟满酌金卮。忆前时。楚襄王，曾来梦中相会。吾正鬓乱钗横，敛霞衣云缕。向前低揖。问我仙职。
惜奴娇::巫山神女::绕绕云梯，上彻青霄霞外。与诸仙同饮，镇长春醉。虎啸猿吟，碧桃香异风飘细。希奇。想人间难识，这般滋味。娥奏乐箫韶，有仙音异品，自然清脆。遏住行云不敢飞。
惜奴娇::巫山神女::山染青螺缥渺，人间难陟。有珍珠光照，昼夜无休息。仙景无极。欲言时。汝等何知。且修心，要观游，亦非。大段难易。下俯浮生，尚自争名逐利。岂不省，来岁扰扰兵戈起。
惜奴娇::巫山神女::再启诸公，百岁还如电急。高名显位瞬息尔。泛水轻沤，霎那间、难久立。画烛当风里。安能久之。速往茅峰割爱，休名避世。等功成、须有上真相引指。放死求生，施良药、功无比。
惜奴娇::巫山神女::方结实累累。翠枝交映，蟠桃颗颗，仙味真香美。遂命双成，持灵刀割来，耳服一粒，令我延年万岁。堪笑东方，便启私心盗饵。使宫中仙伴，递互相尤。
惜奴娇::巫山神女::紫云绛霭，高拥瑶砌。晓光中、无限剖列。肃整天仙队。又有殊音欲举，声还止。朝罢时。亦有清香飘世。玉驾才兴，高上真仙尽退。有琼花如雪，散漫飞空里。
惜奴娇::巫山神女::光阴奇。扶桑宫里。日月常昼，风物鲜明可爱。无阴晦。大帝频銮於瑶池。朱阑外，乘凤飞。教主开颜命醉。宝乐齐吹。尽是琼姿天妓。每三杯，须用圣母亲来揖。异果名花几千般，香盈袂。
惜奴娇::巫山神女::显焕明霞，万丈祥云高布，望仙官衣带，曳曳临香砌。玉兽齐焚，满高穹、盘龙势。大帝起。玉女金童遍侍。奉敕宣言，甚荷诸仙厚意。复回奏，感恩顿首皆躬袂。
惜奴娇::巫山神女::吾归矣。仙宫久离。洞户无人管之。专俟吾归。欲要开金燧。千万频修己。言讫无忘之。哩哩。此去无由再至。事冗难言，尔辈须能自会。汝之言，还便是如吾意。大抵方寸平平，无忧耳。
浪淘沙::玉英::塞上早春时。暖律犹微。柳舒金线拂回堤。料得江乡应更好，开尽梅溪。昼漏渐迟迟。愁损仙机。几回无语敛双眉。凭遍阑干十二曲，日下楼西。
白苎::紫姑::绣帘垂，画堂悄，寒风淅沥。遥天万里，黯淡同云幂幂。渐纷纷、六花零乱散空碧。姑射宴瑶池，把碎玉、零珠抛掷。林峦望中，高下琼瑶一白。严子陵钓台迷踪迹。追惜。燕然画角，宝钥珊瑚，是时丞相，虚作银城换得。当此际、偏宜访袁安宅。醺醺醉了，任他金钗舞困，玉壶频侧。
望江南・忆江南::清源真君::才举意，玄象照离宫。坎女离男金水火，几多铁骑漫英雄。最苦是云中。辽阳鹤，惊起老苍龙。
木兰花・玉楼春::李季萼::东风忽起黄昏雨。红紫飘残香满路。凭阑空有惜春心，浓绿满枝无处诉。春光背我堂堂去。
天仙子::随车娘子::别酒未斟心先醉。忽听阳关辞故里。扬鞭勒马到皇都，三题尽，当际会。稳跳龙门三级水。天意令吾先送喜。不审君侯知得未。蔡邕博识爨桐声，君背负，只此是。酒满金杯来劝你。
瑞鹤仙::紫姑::睹娇红细捻。是西子、当日留心千叶。西都竞栽接。赏园林台榭，何妨日涉。轻罗慢褶。费多少、阳和调燮。向晓来、露芳苞，一点醉红潮颊。双靥。姚黄国艳，魏紫天香，倚风羞怯。云鬓试插。引动狂蜂浪蝶。况东君开宴，赏心乐事，莫惜献酬频叠。看相将，红药翻阶，尚馀侍妾。
杨柳枝::玉真::已谢芳华更不留。几经秋。故宫台榭只荒邱。忍回头。塞外风霜家万里，望中愁。
忆少年::乩仙::凄凉天气，凄凉院落，凄凉时候。孤鸿叫斜月，伴寒灯残漏。落尽梧桐秋影瘦。
鹊桥仙::乩仙::鸾舆初驾，牛车齐发，隐隐鹊桥咿轧。尤云雨正欢浓，但只怕、来朝初八。霞垂彩幔，月明银烛，馥郁香喷金鸭。年年此际一相逢，未审是、甚时结煞。
千金意::琴精::音音音。音音你负心。你真负心。孤负我到如今。记的年时，低低唱、浅浅斟。一曲值千金。如今寂寞古墙阴。秋风荒草白云深。
浣溪沙::珍娘::溪雾溪烟溪景新。溶溶春水浸春云。碧琉璃底静无尘。风扬游丝随蝶翅，雨飘飞絮湿鸳唇。桃花片片送残春。
青玉案::刘清之::江南十月春风早。见枝上、梅英小。爱日初升清雾晓。绣筵中启，星图高挂，膝下斑衣绕。今年献寿多欢笑。弄玉新将二雏好。
玉交枝・忆秦娥::刘焘::
失调名::田为::
沁园春::崔中::自己阳生，正是中虚，静极动时。默地雷微震，冲开玉户，天心朗彻，放下帘帏。真火冲融，灵泉复凑，不昧谷神何险危。自然妙，若三川龙跃，九万鹏飞。中中二土成圭。意眷恋浓如母护儿。这恍惚真容，不空不色，窈冥妙象，无识无知。命住丹圆，全真体道，夺志精修休自迟。收功了，把三才全理，一贯全归。
满庭芳::何锄翁::二气旋还，三宫升降，往来於是无穷。透关神水，铅汞过三峰。返复周流八脉，戊己炼、阴虎阳龙。凝情处，金光朗朗，身外见形容。灵光，真造化，天机深远，推测难通。算利名酒色，恰似秋风。大道玄炉进火，三田内养出神功。功成後，金书来诏，平步赴瑶宫。
醉落魄・一斛珠::无名氏::红牙板歇。韶声断、六么初彻。小槽酒滴真珠竭。紫玉瓯圆，浅浪泛春雪。香芽嫩蕊清心骨。醉中襟量与天阔。
满江红::无名氏::浪蕊浮花，当不住、晚风吹了。微雨过，池塘飞絮，一帘晴画。寂寂山光春似梦，依依草色熏如酒。近新来、怕上小红楼，凭阑眺。心事阻，诗情少。东皇去，良辰杳。想故园闲趣，水村烟柳。此日鹃声天不管，当年燕子人何有。叹江南、离别酒初醒，频回首。
西江月::无名氏::三级掀腾波浪，一堂庆会风云。快乘霹雳化龙门。头角人中有分。谁状个中佳致，须还笔扫千军。是他画手亦通神。同向来春夺迅。
西江月::无名氏::身禀五行正气，此心如鉴光明。不从龟鹤问年龄。万物有衰有盛。多谢道人著眼，我於身世常轻。任从性巧与心灵，此事从来分定。
谒金门::无名氏::真个美。水墨观音难比。闻道观音谁不害。见来须顶礼。徐步金莲满地。那更兰心聪慧。一曲清歌离皓齿。梁尘飞不已。
水龙吟::无名氏::邦人前世条缘，福星遇得长庚李。光芒初照，一声霹雳，重开天地。试问年来，民间安枕，伊谁之赐。有青天白日，和风甘雨，公如父、氏如子。今度虎牌重到，感皇恩、欢声千里。衮归未晚，纱笼人物，御屏名字。碧嶂长春，清江不尽，棠阴堪憩。愿年年把酒，庆公初度，祝公千岁。
永遇乐::无名氏::个个修行，人人咽纳，谁悟真道。曲径多岐，旁门小法，误了人多少。容成岂是，神仙究竟，采药谩多炉灶。忽一朝，脱却桶底，性根坏倒。争如内观，无为清净，学取本来庄老。匹配阴阳，抽添铅汞，八卦为端表。人生如梦，流年似箭，回首也须闻早。贪迷恋，春花秋月，何时是了。
永遇乐::无名氏::万法由心，应观法界，一切心造。老子瞿昙，同归去揆，不离心是道。自从识得，坎离交济，炼药粗知昏晓。云腾雨飞，蟾宫兔走，丹阙更无烦恼。气中真液，液中真气，和合不多不少。种出黄芽，炼成赤水，龙虎交围绕。七返九还，工夫到後，还我旧时年少。待三千、功圆行满，恁时是了。
永遇乐::无名氏::学道修心，存神炼性，直要轻举。补脑还精，流水不腐，户枢终不蠹。日魂月魄，抟归炉鼎，真气自然流聚。把心猿缚住，意马追回，迥无尘虑。定中明有，阳龙阴火，水火透时为度。八段奇文，千口活法，向上有一路。吕公高尚，未离人世，有分也须相遇。约十洲三岛，骖鸾跨鹤，大家同去。
永遇乐::无名氏::养水养精，养神养血，先须养气。日月阴阳，六爻八卦，细看参同契。灵躯灵宝，千言万语，不过坎离两字。向顶上，返本还元，要明终始。一身虽小，如同天地，八万四千馀里。玄牝之门，生生万化，都在冲和内。此真真外，别无真谛，方信道一而已。异时见锺吕，如有未明，请师指示。
渔家傲::无名氏::至道不遥只在迩。毫厘差失如千里。道是难来元却易。如相契。一超直入如来地。水火交时为既济。三尸六贼都回避。只此长生仍久视。身口意。化成一点冲和气。
渔家傲::无名氏::神是性兮气是命。神不外驰气自定。幸有崔公入药镜。如究竟。全真固蒂归根静。主客内明方外应。灵台粲发天光莹。两个壶中一片景。急修省。莫待临渴去掘井。
渔家傲::无名氏::精养灵根神守气。天然子母何曾离。昼夜六时长在意。三田内。温温天地中和水。十二楼前白雪腻。九宫台畔黄芽遂。日月山头朝上帝。神光起。腾身直出烟霄外。
渔家傲::无名氏::我有光珠无买价。光明常照芝田下。更没之乎并者也。知音寡。世间谁是能行者。一万精光浑守舍。四百四病都齐罢。透出火龙归造化。回仙驾。更无一点尘随马。
促拍满路花::无名氏::抱元能守一，四大自轻安。心中须返照，几曾闲。金乌衔耀，飞入烂银盘。心心心是道，只在心心，更於何处求仙。又何须衣冕，燕处欲超然。荣华能几日，便凋残。
促拍满路花::无名氏::人能常清静，天涤悉皆归。一真含众妙，入希夷。昭文不会，气候有成亏。妄心寂灭尽，困睡饥餐，更无作用施为。自然，炉鼎就，光彩透帘帏。玉池神水涌，上生肥。
促拍满路花::无名氏::若论修养事，知有几多门。谛当归宿处，是灵根。至真至道，简易合乾坤。坎离并水火，止是筌蹄，粹然一点长存。个中如荐得，悟了五千言。金晶飞肘後，透。
沁园春::衣白山人::一粒金丹，大如黍米，定中降胎。运阴阳根本，东龙西虎，结凝金水，择地深栽。九载无亏，三田功满，卦气周圆炉鼎开。偷元化，用自然宗祖，全在灵台。真才。休恋尘埃。况颖悟明堂婴未孩。幸淮滨相遇，灵丹付了，亲留玄旨，期进仙阶。此去何时，水云高会，更上烟霞岐路哉。人间世，任王侯贵显，同委蒿莱。
失调名::吕岩::鼎里坎离，壶中天地，满怀风月，一吸虚空。尘寰里，何人识我，开口问鸿。云中。三弄笛，岳阳楼外，天远霞红。笑骑黄鹤，暂过海陵东。
西江月::吕岩::葆炼中分相火，行持外借方鞋。清虚爽彻御□□。□□□□□□。□□□□□□，□□灵宝为胎。十分无极至真来。恍惚芝骈羽盖。
西江月::吕岩::一日清欢何往，十年旧事重拈。细风斜日到江南。春满平湖潋滟。黄简手题龙篆，绿舆前控鸾骖。玉清真署仙衔。列职灵台书监。
霜天晓角::吕岩::乾坤未裂。有物如何别。解把鸿擘破，说不知、知不说。妙诀。真难彻。
贺新郎::熊禾::旧事凭谁诉。记锦宫、初试浓妆，前身天女。玉辇行春娇侍夜，浴殿温泉轻注。一点点、猩红啼吐。绣屋篝香春睡足，细温存，怕遣惊风雨。春孟散，暗凝伫。韶华寂寞今何许。想故宫、柳亦凝愁，倚栏停舞。欲趁啼鹃归月下，可奈川回山阻。倩万里、鹄来衔子。工部无诗虽结恨，道无香、更恨痴人语。拌绝艳，付黄土。
临江仙::李之仪::清润奇峰名韫玉，温其质并琼瑶。中分瀑布写云涛。双峦呈翠色，气象两相高。珍重幽人诚好事，绿窗聊助风骚。寄言俗客莫相嘲。物轻人意重，千里赠鹅毛。
点绛唇::李之仪::匀妆了。背人微笑。风入玲珑罩。
水调歌头::叶梦得::何处难忘酒，朱夏日偏长。湖山地胜潇湘，十里芰荷香。柳外新蝉惊晚，楼上疏帘垂翠，簟枕晚生凉。纨扇摇霜月，曲水泛流觞。流年去，今古梦，几千场。虚名浮利，输却几许好时光。幸有碧云深处，存取朱颜绿鬓，流落又何妨。莫厌人世间，频入醉中乡。蔺卿全璧我蹉跎。
失调名::黄庭坚::
失调名::黄庭坚::
菩萨蛮::黄庭坚::轻风袅断沈烟炷。霏微尽日寒塘雨。残绣没心情。鸟啼花外声。离愁难自制。年少乖盟誓。寂寞掩朱门。罗衣空泪痕。
渔家傲::黄庭坚::荡漾生涯身已老。短蓑箬笠扁舟小。深入水云人不到。吟复笑。一轮明月长相照。谁谓阿师来问道。一桡直与传心要。船子踏翻才是了。波渺渺。长鲸万古无人钓。
南乡子::黄叔达::落帽晚风回。又报黄花一番开。扶杖老人心未老，堪。漫有才情付与谁。芳意正徘徊。传与西风且慢吹。明日馀尊还共倒，重来。未必秋香一夜衰。
惜花容::盼盼::少年看花双鬓绿。走马章台管弦逐。而今老更惜花深，终日看花看不足。坐中美女颜如玉。
绿头鸭・多丽::晁端礼::锦堂深，兽炉轻喷沈烟。紫檀槽、金泥花面，美人斜抱当筵。挂罗绶、素肌莹玉，近鸾翅、云鬓梳蝉。玉笋轻拢，龙香细抹，凤凰飞出四条弦。碎牙板、烦襟消尽，秋气满庭轩。今宵月，依稀向人，欲斗婵娟。变新声、能翻往事，眼前风景依然。路漫漫、汉妃出塞，夜悄悄、商妇移船。马上愁思，江边怨感，分明都向曲中传。
绿头鸭・多丽::晁端礼::晚云收，淡天一片琉璃。烂银盘、来从海底，皓色千里澄辉。莹无尘、素娥淡伫，静可数、丹桂参差。玉露初零，金风未凛，一年无似此佳时。露坐久，疏莹时度，乌鹊正南飞。瑶台冷，栏干凭暖，玉下迟迟。念佳人，音尘别後，对此应解相思。最关情、漏声正永，暗断肠、花影偷移。料得来宵，清光未减，阴晴天气又争知。
望海潮::晁端礼::高阳方面，河间都会，三关地最称雄。粉堞万层，金城百雉，楼横一带长虹。烟素敛晴空。正望迷平野，目断飞鸿。易水风烟，范阳山色有无中。安边暂倚元戎。看纶巾对酒，羽扇摇风。金勒少年，吴钩壮士，宁论卫霍前功。乃眷在清衷。恐凤池虚久，归去匆匆。幸有佳人锦瑟，玉笋且轻拢。
水龙吟::晁端礼::夜来深雪前村路，应是早梅初绽。故人赠我，江头春信，南枝向暖。疏影横斜，暗香浮动，月明溪浅。向亭边驿畔，行人立马，频回首、空肠断。别有玉溪仙馆。寿阳人、初匀妆面。天教占了，百花头上，和羹未晚。最是关情处，高楼上、一声羌管。仗谁人向道，何如留取，倚朱栏看。
水龙吟::晁端礼::岭梅香雪飘零尽，繁杏枝头犹未。小桃一种，妖娆偏占，春工用意。微喷丹砂，半含朝露，粉墙低倚。似谁家女，娇痴怨别，空凝睇、东风里。好是佳人半醉。近横波、一枝争媚。元都观里，武陵溪上，空随流水。惆怅如红雨，风不定、五更天气。念当年门里，如今陌上，洒离人泪。
水龙吟::晁端礼::小桃零落春将半。双燕却来池馆。名园相倚，初开繁杏，一枝遥见。竹外斜穿，柳间深映，粉愁香怨。任红宋玉，墙头千里，曾牵惹、人肠断。常记山城斜路，喷清香、日迟风暖。春阴挫後，马前惆怅，满枝红浅。深院帘垂雨，愁人处、碎红千片。料明年更发，多应更好，约邻翁看。
水龙吟::晁端礼::倦游京洛风尘，夜来病酒无人问。九衢雪小，千门月淡，元宵灯近。香散眉梢，冻消池面，一番春信。记南楼醉里，西城宴阙，都不管、人春困。屈指流年未几，早人惊、潘郎双鬓。当时体态，如今情绪，多应瘦损。马上墙头，纵教瞥见，也难相认。凭栏干，但有盈盈泪眼，把罗襟。
上林春・一落萦::晁端礼::霖雨成功，堂称继美，旧说安阳家世。峻岳降神，长庚应梦，佳辰况当秋霁。玉函金篆，帝锡与、寿眉齿。向清时、便告老，尽取貂蝉轻弃。把朝庭旧勋屈指。有谁人似此，能全终始。谤书顿释，先芬未泯，君王自为知己。看花临水。
上林春・一落萦::晁端礼::伊洛清波，嵩山秀色，共与皇家为瑞。挺生异质，亲逢盛旦，簪缨旧传家世。雁炉烟里，罩一段、照人清气。灿金章、映紫绶，自是真官标致。把朝廷缙绅屈指。有谁人似得，多才多艺。片言悟主，封侯赐璧，君王自为知己。暂来卧治。
满庭芳::晁端礼::天与疏慵，人怜憔悴，分甘抛弃簪缨。有时乘兴，波上叶舟轻。十里横塘过雨，荷香细、苹末风清。真如画，残霞淡日，偏向柳梢明。凝情。尘网外，鲈鱼旋。芳酒深倾。又算来、何须身後浮名。无限沧浪好景，蓑笠下、且遣馀生。长歌去，机心尽矣，鸥鹭莫相惊。
满庭芳::晁端礼::绿绕群峰，红摇千柄，夜来暑雨初收。共君乘兴，轻舸信悠悠。且尽一尊别酒，荷香里、满酌轻讴。明朝去，征帆夜落，何处好汀洲。风流。吾小阮，朝辞东观，夕向南州。况圣时、争教贾傅淹留。若过寻阳亭上，琵琶泪、莫洒清秋。堤边柳，从今爱惜，留待系归舟。
满庭芳::晁端礼::北渚澄兰，南山凝翠，望中浑似仙乡。万家烟霭，朱户锁垂杨。好是飞泉漱玉，回环遍、小曲深坊。西风里，芙蕖带雨，飘散满城香。微凉。湖上好，桥虹倒影，月练飞光。命玳簪促席，云鬓分行。谁似风流太守，端解道、春草池塘。须留恋，神京纵好，此地也难忘。
满庭芳::晁端礼::雪满貂裘，风摇金辔，笑看锦带吴钩。照人清鬓，年少定封侯。此去马啼何处，山万叠、济水南州。君知否，卢郎未老，曾是恣狂游。风流。佳丽地，十年屈指，一梦回头。最难忘，西湖北渚澄秋。玉砌雕栏好在，桃共李、能忆人不。衰翁也，多情为我，将恨寄红楼。
满庭芳::晁端礼::浅约鸦黄，轻匀螺黛，故教取次梳妆。减轻琶面，新样小鸾凰。每为花娇玉嫩，容对客、斜倚银床。春来病，兰薰半歇，一管舞衣裳。悲凉。人事改，三春艳，一夜繁霜。似人归洛浦，云散高唐。痛念你、平生分际，辜负我、临老风光。罗裙在，凭谁为我，求取返魂香。
雨中花・夜行船::晁端礼::倦贰文昌，乐请左符，双旌去指东藩。有腰金新宠，昼锦荣观。独步文章，家传素业，世宝青毡。动欢声和气，里巷初惊，侍从衣冠。朱门映柳，绮窗临水，盛游应记当年。端解道、香留罗袜，墨在蛮笺。
雨中花・夜行船::晁端礼::豆蔻梢头，鸳鸯帐里，扬州一梦初惊。忆当时相见，双眼偏明。南浦绿波，西城杨柳，痛悔多情。望征鞍不见，况是并州，自古高城。几多映月凭肩私语，傍花和泪深盟。争信道、三年虚负，一事无成。
雨中花・夜行船::晁端礼::流水知音，轻裘共敝，相逢才换星霜。多少风亭棋酒，画阁丝簧。纤指声犹馀响，红粉泪已成行。怅绿波浦上，芳草堤边，又整归航。新移槛竹，手种庭花，未容烂熳飞觞。归去也、重趋丹禁，密侍清光。
玉楼宴::晁端礼::记红颜日、向瑶阶，得俊饮、散蓬壶。绣鞍纵骄马，故坠鞭柳径，缓辔花衢。斗帐兰曲，曾是振、声名上都。醉倒旗亭，更深未归，笑倩人扶。光阴到今二纪，算难寻前好，懒访仙居。近来似闻道，向雾关云洞，自乐清虚。
醉蓬莱::晁端礼::正中秋初过，淡碧云容，嫩凉天气。紫府真仙，暂谪居尘世。慕道高情，照人清骨，是寿星标致。德在民心，勋藏帝室，清芬相继。庭有芝兰，世调鼎鼐，晋美乌衣，汉称韦氏。未必当时，解功成身退。
醉蓬莱::晁端礼::看梅梢初动，池面冰澌，小春时候。当日生贤，庆黄家忠厚。龙种殊常，照人眉宇，似汝阳端秀。世取贤科，胪传圣语，增光华胃。天汉灵源，最为亲近，茅土真封，旧相传授。开府新恩，拜除书非久。
醉蓬莱::晁端礼::乍酒醒孤馆，梦断幽窗，嫩凉天气。潇洒情怀，想乡关迢递。一枕清风，半帘残月，是闷人滋味。南浦离多，东阳带缓，新来憔悴。因念当时，乱花深径，画楫环溪，屡陪欢醉。踪迹飘流，顿相望千里。
金人捧露盘::晁端礼::天锡禹圭尧瑞，君王受厘，未央宫殿。三五庆元宵，扫春寒、花外蕙风轻扇。龙阙前瞻，凤楼背耸，中有鳌峰见。渐紫宙、星河晚。放桂华浮动，金莲开遍。御帘卷。须臾万乐喧天，群仙扶辇。云间，都人望天表，正仙葩竞插，异香飘散。春宵苦长短。指花阴，愁听漏传银箭。京国繁华，太平盛事，野老何因见。但时效华封祝，愿岁岁闻道，金舆游宴。
玉女摇仙佩::晁端礼::宫梅弄粉，御柳摇金，又喜皇州春早。盛世生贤，真仙应运，当日来从三岛。车马喧青晓。看千锺赐饮，中人传诏。最好是、芝兰并砌，鸣佩腰金，彩衣相照。炉烟袅。高堂半卷珠帘，神仙飘缈。须信槐庭荫美，凤沼波澄，屈指十年三到。九叙重歌，元圭再锡，已把成功来告。四海瞻仪表。庆君臣会集，诗符天保。况自有、仙风道骨，玉函金篆，阴功须报。
蓦山溪::晁端礼::轻衫短帽，重入长安道。屈指十年中，一回来、一回渐老。朋游在否，落托更能无，朱弦悄。知音少。拨断相思调。花边柳外，潇洒愁重到。深院锁春风，悄无人、桃花自笑。金钗一股，拟欲问音尘，天杳杳。波渺渺。何处寻蓬岛。
蓦山溪::晁端礼::栏干十二，倚遍还重倚。一曲一般愁，对芳草、伤春千里。绮窗深处，还解忆人无，碧云辞，红叶字。曾仗东风寄。缭墙深院，无路通深意。纵使得新声，又争知、相如名字。从来风韵，潇洒不禁愁，拈梨花，看菊蕊。应也成憔悴。
蓦山溪::晁端礼::广寒宫殿，千里同云晓。飞雪满空来，翦云英、群仙齐到。乱飘僧舍，密处洒歌楼，闲日少。风光好。且共宾朋笑。华堂深处，满满觥船掉。梅蕊拆来看，已偷得、春风些小。绮罗香暖，不怕卷珠帘，沈醉了。樽前倒。红袖休来叫。
蓦山溪::晁端礼::春来心事，分付千锺酒。午醉梦还醒，两眉愁、才消又有。天涯远梦，归路日中迷，楚云深，孤馆静，潇洒梨花手。回文歌罢，幽恨新兼旧。帘影卷斜阳，乱红飞、风摇暮柳。独携此意，和泪上层楼，尽平芜，穷远目，认断千山首。
喜迁莺::晁端礼::嫩柳初摇翠。怪朝来早有，飞花零坠。洞门斜开，珠帘初卷，惊起谢娘吟缀。蕊珠宫殿晓，谁乱把、云英揉碎。气候晚，被寒风卷渡，龙沙千里。沈醉。深院里。粉面照人，疑是瑶池会。润拂炉烟，寒欺酒力，低压管弦声沸。艳阳过半也，应是好、郊原新霁。待更与上层楼，遍倚栏干十二。
喜迁莺::晁端礼::伫立蘅皋暮，冻云乍敛，霜飙微列。怅饮杯深，阳关声苦，愁见画船催发。夜来红泪烛，还解惜、王孙轻别。怅望处，乍金丝冷落，兰薰销歇。闻说。归兴切。华鬓未生，得意浓时节。画楫门开，斑衣追逐，晓日凤凰双阙。帝城春信早，随处有、江梅攀折。烂熳赏，也多应忘了，东堂风月。
喜迁莺::晁端礼::清和时序。望桂影渐生，薰风微度。挺秀金芝，传芳玉叶，天上瑞麟重睹，竞爽谢庭兰玉，信美西壅鸳鸯。庆门里，把丹枝争折，青云平步。声誉。喧盛世，人咏少年，古锦囊中句。艺祖诸孙，宗王贤子，偏爱汝阳眉宇。画堂令辰称寿，愿与冈陵同固。更看取，继公勋业，东平茅土。
沁园春::晁端礼::络纬催凉，断虹收雨，庭梧报秋。绕郡城、千顷烟波绿，正鱼肥酒美，名冠东州。芰荷风细，蒹葭烟淡，宛在潇湘南岸头。凝望处，似桃源洞口，初泛兰舟。贤侯。酝藉风流。向庭讼闲时多宴游。有信陵家世，梁园客右，才华高掩，沈谢何刘。政声朝奏，除书夕至，即看归趋丹凤楼。须眷恋，况新堂莹澈，好共迟留。
水调歌头::晁端礼::忆昔红颜日，金玉等泥沙。青楼紫陌，惟解惜月与贪花。谁信如今憔悴，尘暗金徽玉轸，藓污匣中蛇。一事都无就，双鬓只堪嗟。恨无情，乌与兔，送年华。不如归去，无限云水好生涯。未用轻蓑短棹，犹有青鞋黄帽，行处即吾家。回首人间世，幽意在青霞。
金盏倒垂莲::晁端礼::流水漂花，记同寻阆苑，曾宴桃源。痛饮狂歌，金盏倒垂莲。未省负、佳时良夜，烂游风月三年。别後空报瑶琴，谁听朱弦。风流少年儒将，有威名震虏，谈笑安边。寄我新诗，何事赋归田。
百宝装・新燕过妆楼::晁端礼::枫叶初丹，苹花渐老，蘅皋谁系扁舟。故人思我，征棹少淹留。一尊潋滟西风里，共醉倒、同销万古愁。况今宵自有，明月照人，逼近中秋。常爱短李家声，金闺彦士，才高沈谢何刘。片帆初卷，歌吹是扬州。
玉胡蝶・玉蝴蝶::晁端礼::淡淡春阳天气，夜来一霎，微雨初晴。向暖犹寒，时候又是清明。乱沾衣、桃花雨闹，微弄袖、杨柳风轻。晓莺声。唤回幽梦，犹困春酲。牵萦。伤春怀抱，东郊烟暖，南浦波平。况有良朋，载酒同放彩舟行。劝人归、啼禽有意，催棹去、烟水无情。
木兰花・玉楼春::晁端礼::苦春宵漏短，梦回晚、酒醒迟。正小雨初收，馀寒未放，怯试单衣。娇痴。最尤处，被罗襟、印了宿妆眉。潇洒春工斗巧，算来不在花枝。芳菲。正好踏春，携素手、暂分飞。料恨月愁花，多应瘦损，风柳腰肢。归期。
金盏子::晁端礼::断魂凝睇。望故国迢迢，倦摇征辔。恨满西风，有千里云山，万重烟水。遥夜枕冷衾寒，数更筹无寐。想伊家、应也背著孤灯，暗弹珠泪。屈指。重算归期，知他是何时见去里。翻思绣阁旧时，无一事，只管爱争闲气。
洞仙歌::晁端礼::年时此际，向扁舟同载。风送征帆暮天外。对沙汀宿鹭，与波上轻鸥，双双处，相唤相呼自在。如今重整棹，烟景依然，谁念轻分绣罗带。向蓬窗独坐，不觉徊徨，鸥与鹭、想一齐惊怪。怎生得、今宵梦还家，又譬如秉烛，夜阑相对。
安公子::晁端礼::帝里重阳好。又对短发来吹帽。满目风光还似旧，奈樽前人老。暗忆当年，伴侣同倾倒。夸俊游、争买千金笑。到如今憔悴，恰似华胥一觉。此恨何时了。旧游屈指愁重到。小曲深坊闲信马，掩朱扉悄悄。怎得个多情，为我传音耗。
庆寿光::晁端礼::丹疏恩，庆闱受命，圣朝广孝非常。大邑高封，名兼寿考辉光。闾巷相传盛事，焕丝五色成章。崇新栋，天语荣夸，共瞻积善华堂。灵龟荐祉，紫鸾称寿，千锺泛酒，百和焚香。况有新教歌舞，妙选丝篁。
黄鹂绕碧树::晁端礼::鸳瓦霜轻，玳帘风细，高门瑞气非烟。积厚源深，有长庚应梦，乔岳生贤。妙龄秀发，庆谢庭、兰玉争妍。名动缙绅，况文章政术，俱是家传。别有阴功厚德，向东州、治狱平反。玉函高篆，仙风道骨，锡与长年。
永遇乐::晁端礼::龙阁先芬，凤毛荣继，当世英妙。峻岳储灵，长庚应梦，还庆佳辰到。黄花露，碧瓦凝霜，香馥郡齐清晓。忆当年、青云平步，共喜骤跻华要。阴功厚德，玉符金篆，锡与世间难老。注意方浓，分符屡请，雅志人应少。棠阴无讼，乐府新教，正醉山频倒。有谁莱衣游戏，萱堂寿考。
满江红::晁端礼::五两风轻，移舟向、斜阳岛外。最好是、潇湘烟景，自然心会。倒影芙蓉明镜底，更折花嗅西风里。待问君、明日向何州，东南指。人生事，谁如意。剩拼取，尊前醉。想升沈有命，去来非己。菊老松深三径在，田园已有归来计。问甚时、重此望归舟，远相对。
春晴::晁端礼::燕子来时，清明过了，桃花乱飘红雨。倦客凄凉，千里云山将暮。泪眸回望，人在玉楼深处。向此多应念远，凭栏无语。芳菲可惜轻负。空鞭弄游丝，帽冲飞絮。恨满东风，谁识此时情绪。
河满子::晁端礼::满浦亭前杨柳，一年两度攀条。瞬息光阴都几许，离情常是迢迢。须信沈腰易瘦，争教潘鬓相饶。不忍重寻香径，还来独立溪桥。唯有无情东去水，来时曾傍兰桡。今夜欲求好梦，望中莫遣魂销。
醉桃源・阮郎归::晁端礼::又是青春将暮。望极桃溪归路。洞户悄无人，空锁一庭红雨。凝伫。
一丛花::晁端礼::谪仙海上驾鲸鱼。谈笑下蓬壶。神寒骨重真男子，是我家、千里龙驹。经纶器业，文章光焰，流辈更谁如。渊明元与世情疏。松菊爱吾庐。
感皇恩::晁端礼::蜀锦满林花，三年重到。应被花枝笑人老。半开微谢，占得几多时好。便须拼痛饮、花前倒。醉中但记，红围绿绕。人面花光斗相照。缭墙重院，爱惜遮藏须早。免如攀折柳，临官道。
御街行::晁端礼::柳条弄色梅飘粉。还是元宵近。小楼深巷月胧明，记得恁时风景。庭花影转，珠帘人静，依旧厌厌闷。如今对酒翻成恨。春瘦罗衣褪。王孙何处草萋萋，辜负小欢幽兴。谁知此际，有人灯下，偷把归期问。
踏莎行::晁端礼::萱草栏干，榴花庭院。悄无人语重帘卷。屏山掩梦不多时，斜风雨细江南岸。昼漏初传，林莺百啭。日长暗记残香篆。洞房消息有谁知，几回欲问梁间燕。
踏莎行::晁端礼::柳暗重门，花深小院。盆池昨夜新荷卷。银床斜倚小屏风，吴波澄淡春山远。纨扇风轻，薰炉烟断。日高睡起眉山浅。尘侵鸾镜懒匀妆，谁人与整钗头燕。
踏莎行::晁端礼::衰柳残荷，长山远水。扁舟荡漾烟波里。离杯莫厌百分斟，船头转便三千里。红日初斜，西风渐起。琵琶休洒青衫泪。区区游宦亦何为，林泉早作归来计。
蝶恋花::晁端礼::潋滟长波迎首。雨淡烟轻，过了清明候。岸草汀花浑似旧。行人只是添清瘦。沈水香消罗袂透。双橹声中，午梦初惊後。枕上懵腾犹病酒。卷帘数尽长堤柳。
蝶恋花::晁端礼::骨秀肌香冰雪莹。潇洒风标，赋得温柔性。髻遗钿慵不整。花时长是厌厌病。枕上晓来残酒醒。一带屏山，千里江南景。指点烟村横小艇。何时携手重寻胜。
定风波::晁端礼::花倚东风柳弄春。分明浅笑与轻。更忆当时声细细，偎人。秦筝轻衬砑罗裙。别後此欢谁更共。春梦。只凭胡蝶伴飞魂。独倚高楼还日暮。
江城子::晁端礼::幽香闲艳露华浓。晚妆慵。略匀红。春困厌厌，常爱鬓云。早是自来莲步小，新样子，为谁弓。画堂西下小栏东。醉醒中。苦匆匆。
江城子::晁端礼::石榴双叶忆同寻。卜郎心。向谁深。长恁娇痴，尤怎生禁。内样双眉新画得，还印了，在罗襟。相思幽怨付鸣琴。望来音。久沈沈。
临江仙::晁端礼::今夜征帆何处落，烟村几点人家。莫惊双泪向风斜。渔人西塞曲，商女後庭花。从此五湖归去好，一杯酒送生涯。多情犹解惜年华。春闺重见处，霜鬓不须嗟。
西江月::晁端礼::去路湘桃破萼，归时乳燕巢梁。不成一事又还乡。也是经春游荡。香炉重燃，罗衾再拂鸳鸯。今宵应解话愁肠。指点尘生绣帐。
西江月::晁端礼::洛浦神仙流品，姑山冰雪肌肤。谁家池馆雨晴初。肠断风标白鹭。国艳枉教无语，玉颜不待施朱。采菱人散夜蟾孤。冷落西溪风露。
诉衷情::晁端礼::红窗小艇雨馀天。李郭未神仙。片时篷底幽梦，即是五湖船。追往事，惜流年。恨风烟。向人依旧，两行垂杨，一片新蝉。
诉衷情::晁端礼::吴宫绝艳楚宫腰。怯挂紫檀槽。纤纤玉笋轻拈，莺语弄春娇。松钿带，金翘。暗香飘。红牙拍碎，绛蜡烧残，月淡天高。
诉衷情::晁端礼::金盆水冷又重煨。不肯傍妆台。从教髻鬟慢，斜卷云钗。莲步稳，黛眉开。後园回。手柳带，鬓插梅梢，探得春来。
清平乐::晁端礼::朦胧月午。点滴梨花雨。青翼欺人多谩语。消息知他真否。兽炉鸳被重熏。故将灯火挑昏。最恨西风摇幕，误人几度迎门。
清平乐::晁端礼::深沈玉宇。枕簟清无暑。睡起花阴初转午。一霎飞云过雨。雨馀隐隐残雷。夕阳却照庭槐。莫把绣帘垂下，妨它双燕归来。
清平乐::晁端礼::琐窗朱户。曾是娇眠处。只有馀香留得住。满地花钿翠羽。三年宋玉东邻。断肠月夕烟春。看取画屏深处，题诗欲付何人。
清平乐::晁端礼::清樽泛菊。共剪西窗烛。一抹朱弦新按曲。更遣歌喉细逐。明朝匹马西风。黄云衰草重重。试问剑歌悲壮，何如玉指轻拢。
浣溪沙::晁端礼::误入仙家小洞来。碧桃花落乱浮杯。满身罗绮香煤。醉倒任眠深迳里，醒时须插满头归。更收馀蕊酿新醅。
浣溪沙::晁端礼::紫蔓凝阴绿四垂。暗香撩乱扑罗衣。醉眠惟有落花知。玉笋纤纤初嗅罢，乌云娜娜乱簪时。此般风韵雅相宜。
浣溪沙::晁端礼::阆苑瑶台指旧居。当年一念别仙都。庆门曾梦得明珠。赋畀已教尘累浅，修持更与俗缘疏。慧心从此悟真如。
浣溪沙::晁端礼::似火山榴映翠娥。依依香汗轻罗。恼人无奈是横波。金凿落倾欢事少，玉搔头袅闷时多。不留人住意如何。
浣溪沙::晁端礼::一见郎来双眼明。春风楼上玉箫声。谁信同心双结子、苦难成。瑶空传张好好，钿筝谁继薛琼琼。若是今生无此分、有来生。
浣溪沙::晁端礼::清润风光雨後天。蔷薇花谢绿窗前。碧琉璃瓦欲生烟。十里闲情凭蝶梦，一春幽怨付鲲弦。小楼今夜月重圆。
浣溪沙::晁端礼::昼漏迟迟出建章。惊回残梦日犹长。风微歌吹度昭阳。沈水烧残金鸭冷，胭脂匀罢紫绵香。一枝花影上东廊。
浣溪沙::晁端礼::湘簟纱厨午睡醒。起来庭院雨初晴。夕阳偏向柳梢明。懒炷薰炉沈水冷，罢摇纨扇晚凉生。莫将闲事恼卿卿。
菩萨蛮::晁端礼::薄衾小枕重门闭。孤灯照著人无寐。风雨夜来多。春寒可奈何。深闺香暖处。还解怜人否。只道不来归。那知心似飞。
菩萨蛮::晁端礼::午阴未转晴窗暖。无风著地杨花满。睡起日犹长。卷帘红杏香。春心无处定。又作花时病。芳草伴离愁。绵绵早晚休。
菩萨蛮::晁端礼::百花未报芳菲信。一枝探得春风近。只有雪争光。更无花似香。孤标天赋与。冷艳谁能顾。庭院好深藏。莫教开路傍。
菩萨蛮::晁端礼::卷帘风入双双燕。燕双双入风帘卷。明月晓啼莺。莺啼晓月明。断肠空望远。远望空肠断。楼上几多愁。愁多几上楼。
菩萨蛮::晁端礼::远山眉映横波脸。脸波横映眉山远。云鬓插花新。新花插鬓云。断魂离思远。远思离魂断。门掩未黄昏。昏黄未掩门。
一落索::晁端礼::正向溪堂欢笑。忽惊传新诏。马啼准拟乐郊行，又却近、长安道。鹳鹊楼边初到。
虞美人::晁端礼::木兰舟稳桃花浪。重到清溪上。刘郎惆怅武陵迷。无限落英飞絮、水东西。玉觞潋滟谁相送。一觉扬州梦。不知何物最多情。惟有南山不改、旧时青。
虞美人::晁端礼::短亭过尽长亭到。未忍过征棹。天涯自是别离身。更折一枝杨柳、赠行人。淮阴堤上残阳里，暮草连空翠。一樽别酒苦匆匆。还似陇头流水、各西东。
一斛珠::晁端礼::伤春怀抱。清明过後莺声老。劝君莫向愁人道。又被香轮，碾破青青草。夜来风雨连清晓。秋千院落无人到。梦回酒醒愁多少。犹赖春寒，未放花开了。
少年游::晁端礼::建溪灵草已先尝。欢意尚难忘。未放笙歌，暂留簪。犹有紫芝汤。
鹊桥仙::晁端礼::多情应解，留连春意，满地萦花惹絮。王孙何在不归来，又遍满、闲门要路。咸阳原上，姑苏台下，肠断绿波南浦。迢迢归思碧连云，解送我、春山尽处。
点绛唇::晁端礼::洞户深沈，起来闲绕回郎转。凤箫声远。小院杨花满。旧曲重寻，移遍秦筝雁。芳心乱。栏干凭暖。目向天涯断。
鹧鸪天::晁端礼::并蒂芙蓉本自双。晓来波上斗新妆。朱匀檀口都无语，酒入圆腮各是香。辞汉曲，别高唐。芳心应解妒鸳鸯。不封虢国并秦国，应嫁刘郎与阮郎。
鹧鸪天::晁端礼::红紫飘零绿满城。春风於此独留情。谁将十幅吴绫被，扑向熏笼一夜明。风不定，雨初晴。晓来苔上拾残英。连教贮向鸳鸯枕，犹有馀香入梦清。
武陵春::晁端礼::湖上风光寒食近，准拟醉花枝。不忍东风烂熳时。红泪湿胭脂。情知今後游从少，鸾镜懒重窥。
苏幕遮::晁端礼::碧桃花，春婉娩。未断尘缘，暂别瑶池宴。谪限迢迢应未满。乘月骖鸾，曾有深深愿。帝城赊，凤楼远。长寿杯深，此际谁人劝。闷倚屏山凝泪眼。百和烟中，细想千娇面。
朝中措::晁端礼::短亭杨柳接长亭。攀折赠君行。莫怪尊前无语，大多分外多情。
丑奴儿・采桑子::晁端礼::小庭数朵寒梅放，雪缀霜。装点香英。玉软琼娇两未胜。佳人皓腕争攀取，插向壶冰。
丑奴儿・采桑子::晁端礼::来朝匹马萧萧去，且醉芳卮。明夜天涯。浅酌低吟欲谁。归来应过重阳也，菊有残枝。
惜双双・惜分飞::晁端礼::天上星杓春又到。应律管、微阳已报。暖信惊梅早。昨夜南枝，先得芳菲耗。迟日胧光破晓。馥绣幄、麝炉烟袅。
脱银袍::晁端礼::纤条绿沁。春色为伊难禁。传芳意、东君信任。燕愁莺懒，怕轻寒犹禁。护占得、幽香转甚。粉面初匀，冰肌未饮。何须爱、妖桃胜锦。
行香子::晁端礼::别恨绵绵。屈指三年。再相逢、情分依然。君初霜鬓，我已华颠。况其间有，多少恨，不堪言。小庭幽槛，菊蕊阑斑。近清宵、月已婵娟。
小重山::晁端礼::朱户深深小洞房。曲屏龟甲样，画潇湘。纱轻蓝嫩镂牙床。人如玉，一见已心凉。午枕梦悠扬。流莺声唤觉，日犹长。
雨霖铃::晁端礼::槐阴添绿。雨馀花落，酒病相续。闲寻双杏凝伫，池塘暖、鸳鸯浴。却向窗昼卧，正春睡难足。叹好梦、一一无凭，帐掩金花座凝目。当时共赏移红烛。向花间、小饮杯盘促。蔷薇花下曾记，双凤带、索题诗曲。别後厌厌，应是香肌，瘦减罗幅。问燕子、不肯传情，甚入华堂宿。
玉叶重黄::晁端礼::玉纤初拈梅花蕊。早忆著、上元天气。重寻旧曲声韵，收拾放灯欢计。况人生、百岁能几。
金蕉叶::晁端礼::楼头已报咚咚鼓。华堂渐、停杯投箸。更闻急管频催，凤口香销炷。花映玉山倾处。主人无计留宾住。溪泉泛、越瓯春乳。
南歌子::晁端礼::月到中秋夜，还胜别夜圆。高河瑟瑟转金盘。三十六宫深处、卷帘看。香雾云鬟湿，清辉玉臂寒。寻常岂是不婵娟。吟赏莫辞终夕、动经年。
鹧鸪天::晁端礼::霜压天街不动尘。千官环贺成。三竿阊阖楼边日，五色蓬莱顶上云。随步辇，卷香。六宫红粉倍添春。乐章近与中声合，一片仙韶特地新。
鹧鸪天::晁端礼::数骑飞尘入凤城。朔方诸部奏河清。圜扉木索频年静，大晟箫韶九奏成。流协气，溢欢声。更将何事卜升平。天颜不禁都人看，许近黄金辇路行。
鹧鸪天::晁端礼::阆苑瑶台路暗通。皇州佳气正葱葱。半天楼殿朦胧月，午夜笙歌淡荡风。车流水，马游龙。万家行乐醉醒中。何须更待元宵到，夜夜莲灯十里红。
鹧鸪天::晁端礼::洛水西来泛绿波。北瞻丹阙正嵯峨。先皇秘聿无人解，圣子神孙果众多。民物阜，岁时和。帝居不用壮山河。卜年卜世过周室，亿万斯年入咏歌。
鹧鸪天::晁端礼::壁水溶溶漾碧漪。桥门清晓驻鸾旗。三千儒服鸳兼鹭，十万犀兵虎与貔。春服就，舞雩归。四方争颂育莪诗。熙丰教养今成效，已见夔龙集凤池。
鹧鸪天::晁端礼::八彩眉开喜色新。边陲来奏捷书频。百蛮洞穴皆王土，万里戎羌尽汉臣。丹转毂，锦拖绅。充庭列贡集珠珍。宫花御柳年年好，万岁声中过一春。
鹧鸪天::晁端礼::圣泽昭天下漏泉。君王慈孝自天然。四民有养跻仁寿，九族咸亲迈古先。歌舜日，咏尧年。竞翻玉管播朱弦。须知大观崇宁事，不愧生民下武篇。
鹧鸪天::晁端礼::日日仙韶度曲新。万机多暇宴游频。歌馀兰麝生纨扇，舞罢珠玑落绣。金屋暖，璧台春。意中情态掌中身。近来谁解辞同辇，似说昭阳第一人。
鹧鸪天::晁端礼::万国梯航贺太平。天人协赞甚分明。两阶羽舞三苗格，九鼎神金一铸成。仙鹤唳，玉芝生。包茅三脊已充庭。翠华脉脉东封事，日观云深万仞青。
鹧鸪天::晁端礼::金碧觚斗极边。集英深殿听胪传。齐开雉扇双分影，不动金炉一喷烟。红锦地，碧罗天。升平楼上语喧喧。依稀曾听钧天奏，耳冷人间四十年。
并蒂芙蓉::晁端礼::太液波澄，向鉴中照影，芙蓉同蒂。千柄绿荷深，并丹脸争媚。天心眷临圣日，殿宇分明敞嘉瑞。弄香嗅蕊。愿君王，寿与南山齐比。池边屡回翠辇，拥群仙醉赏，凭栏凝思。萼绿揽飞琼，共波上游戏。西风又看露下，更结双双新莲子。
寿星明・沁园春::晁端礼::露湿晴花，散红香清影，建章宫殿。玉宇风来，银河云敛，天外老人星现。向晓千官入，称庆山呼鳌。凤髓香飘，龙墀翡翠，帘栊高卷。朝罢仗卫再整，肃鸣鞘，又向瑶池高宴。海寓承平，君臣相悦，乐奏徵招初遍。
黄河清::晁端礼::晴景初升风细细。云收天淡如洗。望外凤凰双阙，葱葱佳气。朝罢香烟满袖，近臣报、天颜有喜。夜来连得封章，奏大河、彻底清。君王寿与天齐，馨香动上穹，频降嘉瑞。大晟奏功，六乐初调清徵。
舜韶新::晁端礼::晨光射牖，新燕子、一一穿帘飞去。露唏鸳瓦，萧瑟风生琼宇。香篆烟消昼永，锁深院、榴花半吐。映绛绡、冰雪肌肤，自是清凉无暑。浮荣何用萦怀，冷笑看、车马喧喧尘土。地偏心远，终日何妨扃户。
上林春・一落萦::晁端礼::相识来来，真个为伊，尽把精神役破。啼性□，娇痴做处，双眉镇长愁锁。为伊恁地，便诸事、自来饶过。暂时间未得，又早孜煎无那。想从来、性气恁麽。那堪更等闲，经时抛。料得那里、千万，嗔我也思量我。
雨中花・夜行船::晁端礼::小小中庭，深深洞户，谁人笑里相迎。有三年窥宋，一顾倾城。舞态方浓，箫声未阕，又黯离情。怎奈向，赢得多情怀抱，薄声名。良宵记得，醉中携手，画楼月皎风清。难忘处、凭肩私语，和泪深盟。
醉蓬莱::晁端礼::向重门深闭，永夜孤眠，梦魂飞过。梦里分明，共玉人双卧。粉淡香浓，翠深红浅，是那回梳裹。楚雨难成，巫云易散，依前惊破。无绪无聊，向谁分诉，独语独言，自家摧挫。梦也多磨，更那堪真个。
吴音子::晁端礼::细想当初事，又非是、取次相知。一年来、著尚迟。疑□时、敢共些儿。似恁秤停期克了，便一成望不相离。却何期、恩情陡变，中路分飞。都缘我自心肠软，润就得、转转娇痴。如今未中再偎随。
洞仙歌::晁端礼::眼来眼去，未肯分明道。有意于人甚不早。谩教我、心下终日悬悬，星□事，知他何时是了。几回猜伊意，也是难为，拟待偷怜又胆小。奈何我已狂迷，怎肯乾休，情深後、不免求告。但只教、时时得些儿，便拼了一生，为伊烦恼。
安公子::晁端礼::渐渐东风暖。杏梢梅萼红深浅。正好花前携素手，却云飞雨散。是即是、从来好事多磨难。就中我与你才相见。便世间烦恼，受了千千万万。回首空肠断。甚时与你同欢宴。但得人心长在了，管天须开眼。又只恐、日疏日远衷肠变。
河满子::晁端礼::草草时间欢笑，厌厌别後情怀。留下一场烦恼去，今回不比前回。幸自一成休也，阿谁教你重来。眠梦何曾安稳，身心没处安排。今世因缘如未断，终期他日重谐。但愿人心长在，到头天眼须开。
踏莎行::晁端礼::骂女嗔男，呼奴喝爪。新来司户多心躁。家中幸自好熙熙，眉儿皱著乾烦恼。饱喜饥嗔，多愁早老。古人言语分明道。剩须将息少孜煎，人生万事何时了。
临江仙::晁端礼::火冷灯□山驿静，无人与暖香衾。阿谁教你惜人深。一成迷後，不忘有如今。枕畔耳边都悄悄，忆伊模样声音。些儿年纪正难禁。盟言虽在，只恐我痴心。
清平乐::晁端礼::娇羞未惯。长是低花面。笑里爱将红袖掩。遮却双双笑靥。早来帘下逢伊。怪生频整衫儿。元是那回欢会，齿痕犹在凝脂。
一落索::晁端礼::道著明朝分袂。早眉头攒翠。不言不语只偎人，满眼里、汪汪地。向道不须如此。
一斛珠::晁端礼::相思最苦。别来有甚好情绪。夜间无限凄惶处。睡不著时，没个人言语。所恨不能飞上路。书书直怪迟归去。外边闲事无心。直自我咱，怕你恶肠肚。
少年游::晁端礼::眼来眼去又无言。教我怎生团。又不分明，许人一句，纵未也心安。
鹊桥仙::晁端礼::从来因被，薄情相误，误得人来已怕。那回时、有愿不昏沈，甚近日、依前又也。你莫就，偎随人便，却骑墙两下。自家懑、都望有前程，背地里、莫教人咒骂。
点绛唇::晁端礼::我也从来，唤作真个收拾定。据伊情性。怎到如今恁。就百般，终是心肠狠。应难更。是我薄命。不怨奴薄。
卜算子::晁端礼::恩义重如山，情意深如海。假使黄金北斗高，这一分、何由买。领家看取彩。莫要胡厮赖。堂印旁边更碧油，但管取、无人赛。
柳初新::晁端礼::些儿柄把天来大。闷损也、还知麽。共伊合下、深盟厚约，比望收因结果。这好事、难成易破。到如今、彼此无那。终日行行坐坐。未曾识、展眉则个。若还不是、前生注定，甚得许多摧挫。
步蟾宫::晁端礼::昨宵争个甚闲事。又不道、被谁调戏。任孜孜、求告不回头，诮满眼、汪汪地泪。奴哥一向不赌是。
千秋岁::晁端礼::飞云骤雨。草草成暌阻。寸肠结尽千千缕。别离谁是没，惟我於中苦。最苦是，看奴未足抛奴去。一句临歧语。忍泪奴听取。身可舍，情难负。纵非瓶断绠，也是钗分股。再见了，知他似得如今否。
人娇::晁端礼::旋剔银灯，高褰斗帐。孜孜地、看伊模样。端相一饷，揉搓一饷。不会得、知他甚家娘养。不见些儿，行思坐想。分飞後、怎生□向。
遍地花::晁端礼::密约幽欢试思忖。教人又、怎生安稳。算都来、些子精神，诮烦恼、看看瘦损。
梁州令::晁端礼::各自寻思取。更莫怨他人做。如今地怕相逢，愁多正在相逢处。人前不敢分明语。暗里频回顾。
滴滴金::晁端礼::庞儿周正心儿得。眼儿单、鼻儿直。口儿香、发儿黑。脚儿一折。从来薄命多阻隔。未曾有恁相识。
失调名::晁端礼::
蓦山溪::晁端礼::风流心胆，直把春偿酒。选得一枝花，绮罗中、算来未有。名园翠苑，风月最佳时，夜迢迢，车款款，是处曾携手。重来一梦，池馆皆依旧。幽恨写新诗，托何人、章台问柳。渔舟归後，云锁武陵溪，水潺潺，花片片，舣棹空回首。
好事近::曾肇::岁晚凤山阴，看尽楚天冰雪。不待牡丹时候，又使人轻别。如今归去老江南，扁舟载风月。不似画梁双燕，有重来时节。
调笑转踏・调笑令::郑仅::归去。携笼女。南陌柔桑三月暮。使君春思如飞絮。五马徘徊频驻。
调笑转踏・调笑令::郑仅::双桨。小舟荡。唤取莫愁迎叠浪。武陵豪客青楼上。不道风高江广。
调笑转踏・调笑令::郑仅::草草。最年少。袖户银屏人窈窕。瑶琴暗写相思调。一曲关心多少。
调笑转踏・调笑令::郑仅::烟暖。武陵晚。洞里春长花烂熳。红英满地溪流浅。渐听云中鸡犬。
调笑转踏・调笑令::郑仅::春艳。桃花脸。笑倚银屏施宝靥。良人少有平戎胆。归路光生弓剑。
调笑转踏・调笑令::郑仅::相慕。酒家女。巧笑明眸年十五。当垆春永寻芳去。门外落花飞絮。
调笑转踏・调笑令::郑仅::肠断。浙江岸。楼上青帘新酒软。吴姬绰约开金盏。的的娇波流盼。
调笑转踏・调笑令::郑仅::苏小。最娇妙。几度尊前曾调笑。云情雨态知多少。悔恨相逢不早。
调笑转踏・调笑令::郑仅::梦悄。翠屏晓。帐里薰炉残蜡照。赏心乐事能多少。忍听阳关声调。
调笑转踏・调笑令::郑仅::时节。白银阙。洞里春晴百和。兰心底事多悲切。消尽一团冰雪。
调笑转踏・调笑令::郑仅::调笑。楚江渺。粉面修眉花斗好。擎荷折柳争相调。惊起鸳鸯多少。
调笑转踏・调笑令::郑仅::声切。恨难说。千里潮平春浪阔。梅风不解相思结。忍送落花飞雪。
西江月::蔡京::八十一年住世，四千里外无家。ピ如今流落向天涯。ピ梦到瑶池阙下。ピ玉殿五回命相，彤庭几度宣麻。ピ止因贪此恋荣华。ピ便有如今事也。ピ
西江月::苏琼::韩愈文章盖世，谢安情性风流。良辰美景在西楼。敢劝一卮芳酒。记得南宫高第，弟兄争占鳌头。金炉玉殿瑞烟浮。高占甲科第九。
茶瓶儿::李元膺::去年相逢深院宇。海棠下、曾歌金缕。歌罢花如雨。翠罗衫上，点点红无数。今岁重寻携手处。空物事、人非春暮。
洞仙歌::李元膺::廉纤细雨，东风如困。萦断千丝为谁恨。向楚宫一梦，千古悲凉，无处问。愁到而今未尽。分明都是泪，泣柳沾花，常与骚人伴孤闷。记当年，得意处，酒力方融，怯轻寒、玉炉香润。又岂识、情怀苦难禁，对点滴檐声，夜寒灯晕。
洞仙歌::李元膺::雪云散尽，放晓晴池院。杨柳于人便青眼。更风流多处，一点梅心、相映远。约略轻笑浅。一年春好处，不在浓芳，小艳疏香最娇软。到清明时候，百紫千红花正乱。已失春风一半。蚤占取韶光，共追游，但莫管春寒，醉红自暖。
蓦山溪::李元膺::溪堂欢燕。惯捧玻璃盏。今日祖西城，更忍把、一杯重劝。别离情味，自古不堪秋，催泪雨，湿西风，肠共危弦断。夕阳去路，五马旌旗乱。便是古都春，应醉恋，曲江池馆。须知别後，叠翠倚阑情，青嶂晚，碧云深，日近长安远。
鹧鸪天::李元膺::寂寞秋千两绣旗。日长花影转阶迟。燕惊午梦周遮语，蝶困春游落拓飞。思往事，入颦眉。柳梢阴重又当时。薄情风絮难拘束，飞过东墙不肯归。
菩萨蛮::李元膺::彩旗画柱清明後。花前姊妹争携手。先紧绣罗裙。轻衫束领巾。琐绳金钏响。渐出花梢上。笑里问高低。盘云玉螭。
一落索::李元膺::天上粉云如扫。放小楼清晓。古今何处想风流，最潇洒，龙山帽。人似年华易老。
浣溪沙::李元膺::乞与安仁掠鬓霜。不须红线小机窗。剪刀疏下蜀罗长。纤手捻残针缕细，金钗翻过齿痕香。同心小绾寄思量。
浣溪沙::李元膺::饮散兰堂月未中。骅骝娇簇绛纱笼。玳簪促坐客从容。已醉人间千日酒，赐来天上密云龙。蓬仙清兴欲乘风。
调笑令::吕南公::行客。行客。身世东西南北。家林迢递不归。岁时悲盛泪垂。垂泪。垂泪。两鬓与霜相似。
调笑令::吕南公::华草。华草。秀发乘春更好。深心密竹纷纷。妖韶随处动人。人动。人动。王孙公子情重。
瑶台第一层::赵顼::西母池边宴罢，赠南枝、步玉霄。绪风和扇，冰华发秀，雪质孤高。汉陂呈练影，问是谁、独立江皋。便凝望、壶中璧，天下琼瑶。清标。曾陪胜赏，坐望愁、解使尘消。况双成与乳丹点染，都付香梢。寿妆酥冷，郢韵佩举，麝卷云绡。
临江仙::吕希纯::□□□□□□□，□□□□□□。莫交闲虑到心头。有来忧不得，无後不须忧。□□□□□□□，□□□□□□。万般希望不如休。无来求不得，有後不须求。
蜡梅香::喻陟::晓日初长，正锦里轻阴，小寒天气。未报春消息，早瘦梅先发，浅苞纤蕊。玉匀香，天赋与，风流标致。问陇头人，音容万里。待凭谁寄。一样晓妆新，倚朱楼凝盼，素英如坠。映月临风处，度几声羌管，愁生乡思。
渔家傲::朱服::小雨廉纤风细细。万家杨柳轻烟里。恋树湿花飞不起。愁无比。和春付与西流水。九十光阴能有几。金龟解尽留无计。寄语东城沽酒市。拼一醉。而今乐事他年泪。
无闷::丁注::风急还收，云冻又开，海阔无人翦水。算六出工夫，怎教容易。刚被郢歌楚舞。镇独向，尊前夸轻细。想谢庭诗咏，梁园赋赏，未成欢计。天意。是则是。便下得控持，柳梢梅蕊。又争奈、看看渐回春意。
宝鼎
浓阴堆积，回野空旷，将回微煦。还是觉、早梅依旧，清艳枝枝攒晓树。弄霁影、尽脂凝香蒂，琼削纤葩竞吐。对几处园林，芳菲消息，都因传去。取次台榭，等闲院落，偏宜独擅芳步。长恁恐、寿阳妆面，姑射冰肤成暗妒。笑杏坞、共桃蹊夸丽，一霎狂风骤雨。又争似、年年此际，先得东皇为主。好似雪里精神，曾解恼、游人吟顾。想当时折赠，端的凭谁付与。荡醉目、恨同云阻。
洞仙
凄凉楚弄，行客肠曾断。涛卷秋容暗淮甸。去年时、还是今日孤舟，烟浪里，身与江云共远。别来丹枕梦，几过沧洲，皓月而今为谁满。薄苦无端，误却婵娟，有人在、玉楼天半。最不愤、西风破帆来，甚时节，收拾望中心眼。
金明春・金明
宝历延洪，昌辰开泰，崧岳储灵特异。贤才并、□时间出，尽一一惊人绝艺。捧乡书、气格飘飘，似阆苑神仙，参差相继。纵子墨文章，相如才调，骤觉雷声平地。太守宾兴当此际。正瑞霭寒轻，虚堂风细。舞腰旋、飞尘仿佛，歌管递、清声嘹唳。
内家
绰约群芳里，阳和意，偏向一枝浓。南国骤惊，动人奇艳，未饶西洛，百本千丛。斩新弄，晓来无比格，半坼断肠红。三月洞天，又还疑是，赋情楚客，窥见墙东。朱阑干、遍倚生愁，怕无计、奈雨禁风。别有瑞烟幕幕，时与遮笼。
安平乐
细想劳生，等闲聚散，冉冉轻似秋烟。莲心暗苦，月意难圆。神京去路三千。当日风流，有妖饶枕上，软媚尊前。何计访蓬仙。断肠中、一叶晴川。到而今、追思往事，奈向梦也难到奴边。自恨不如兰灯，通宵尚照伊眠。恰道无缘。
佳人
月到楼台第几。十里金虫成缀。袅琅、争绛球起。试新妆、嬉春粉黛，盈盈暗香，接谁家李。拥缇骑。箫鼓沸三市。别指春风画隼，归度鳌山影里。闲红翠。
惜双双令・惜分
风外桔花香暗度。飞絮绾、残春归去。酝造黄梅雨。冷烟晓占横塘路。翠屏人在天低处。惊梦断、行云无据。
清平
东风依旧。著意随堤柳。搓得鹅儿黄欲就。天色清明厮句。去年紫陌朱门。今朝雨魄云魂。断送一生憔悴，知他几个黄昏。
青门饮::时彦::胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。长记晓妆才了，一杯未尽，离怀多少。醉里秋波，梦中朝雨，都是醒时烦恼。
瑶池宴令・越江吟::廖正一::飞花成阵。春心困。寸寸。别肠多少愁闷。无人问。偷啼自。残妆粉。抱瑶琴、寻出新韵。玉纤趁。南风未解幽愠。低云鬓。
失调名::董武子::
醉落魄・一斛珠::哑女::风波未息。虚名浮利终无益。不如早去备蓑笠。高卧烟霞，千古企难及。君今既已装行色。定应雁塔题名籍。
望海潮::秦观::星分牛斗，疆连淮海，扬州万井提封。花发路香，莺啼人起，珠帘十里东风。豪俊气如虹。曳照春金紫，飞盖相从。巷入垂杨，画桥南北翠烟中。追思故国繁雄。有迷楼挂斗，月观横空。纹锦制帆，明珠溅雨，宁论爵马鱼龙。往事逐孤鸿。但乱云流水，萦带离宫。最好挥毫万字，一饮拼千锺。
望海潮::秦观::秦峰苍翠，耶溪潇洒，千岩万壑争流。鸳瓦雉城，谯门画戟，蓬莱燕阁三休。天际识归舟。泛五湖烟月，西子同游。茂草台荒，苎萝村冷起闲愁。何人览古凝眸。怅朱颜易失，翠被难留。梅市旧书，兰亭古墨，依稀风韵生秋。狂客鉴湖头。有百年台沼，终日夷犹。最好金龟换酒，相与醉沧洲。
望海潮::秦观::梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心。暗随流水到天涯。
望海潮::秦观::奴如飞絮，郎如流水，相沾便肯相随。微月户庭，残灯帘幕，匆匆共惜佳期。才话暂分携。早抱人娇咽，双泪红垂。画舸难停，翠帷轻别两依依。别来怎表相思。有分香帕子，合数松儿。红粉脆痕，青笺嫩约，丁宁莫遣人知。成病也因谁。更自言秋杪，亲去无疑。但恐生时注著，合有分于飞。
沁园春::秦观::宿霭迷空，腻云笼日，昼景渐长。正兰皋泥润，谁家燕喜，蜜脾香少，触处蜂忙。尽日无人帘幕挂，更风递游丝时过墙。微雨後，有桃愁杏怨，红泪淋浪。风流寸心易感，但依依伫立，回尽柔肠。念小奁瑶鉴，重匀绛蜡，玉笼金斗，时熨沈香。柳下相将游冶处，便回首青楼成异乡。相忆事，纵蛮笺万叠，难写微茫。
水龙吟::秦观::小楼连远横空，下窥绣毂雕鞍骤。朱帘半卷，单衣初试，清明时候。破暖轻风，弄晴微雨，欲无还有。卖花声过尽，斜阳院落，红成阵、飞鸳。玉佩丁东别後。怅佳期、参差难又。名缰利锁，天还知道，和天也瘦。花下重门，柳边深巷，不堪回首。念多情但有，当时皓月，向人依旧。
八六子::秦观::倚危亭。恨如芳草，萋萋尽还生。念柳外青骢别後，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，残雨笼晴。
风流子::秦观::东风吹碧草，年华换、行客老沧洲。见梅吐旧英，柳摇新绿，恼人春色，还上枝头。寸心乱，北随云黯黯，东逐水悠悠。斜日半山，暝烟两岸，数声横笛，一叶扁舟。青门同携手，前欢记、浑似梦里扬州。谁念断肠南陌，回首西楼。
梦扬州::秦观::晚云收。正柳塘、烟雨初休。燕子未归，恻恻清寒如秋。小阑外、东风软，透绣帷、花蜜香稠。江南远，人何处，鹧鸪啼破春愁。长记曾陪燕游。酬妙舞清歌，丽锦缠头。酒为花，十载因谁淹留。
雨中花・夜行船::秦观::指点虚无征路，醉乘斑虬，远访西极。正天风吹落，满空寒白。玉女明星迎笑，何苦自淹尘域。正火轮飞上，雾卷烟开，洞观金碧。重重观阁，横枕鳌峰，水面倒衔苍石。随处有、奇香幽火，杳然难测。
一丛花::秦观::年时今夜见师师。双颊酒红滋。疏帘半卷微灯外，露华上、烟袅凉风。簪髻乱抛，偎人不起，弹泪唱新词。佳期。谁料久参差。愁绪暗萦丝。
鼓笛慢・水龙吟::秦观::乱花丛里曾携手，穷艳景，迷欢赏。到如今谁把，雕鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼，几时重上。那堪万里，却寻归路，指阳关孤唱。
促拍满路花::秦观::露颗添花色。月彩投窗隙。春思如中酒，恨无力。洞房咫尺，曾寄情鸾翼。云散无踪迹。罗帐薰残，梦回无处寻觅。轻红腻白。步步熏兰泽。约腕金环重，宜妆饰。未知安否，一向无消息。
长相思::秦观::铁瓮城高，蒜山渡阔，干云十二层楼。开尊待月，掩箔披风，依然灯火扬州。绮陌南头。记歌名宛转，乡号温柔。曲槛俯清流。想花阴、谁系兰舟。念凄绝秦弦，感深荆赋，相望几许凝愁。勤勤裁尺素，奈双鱼、难渡瓜洲。晓鉴堪羞。潘鬓点、吴霜渐稠。幸于飞、鸳鸯未老，不应同是悲秋。
满庭芳::秦观::山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。销魂。当此际，香囊暗解，罗带轻分。谩赢得、青楼薄名存。此去何时见也，襟袖上、空惹啼痕。伤情处，高城望断，灯火已黄昏。
满庭芳::秦观::红蓼花繁，黄芦叶乱，夜深玉露初零。霁天空阔，云淡楚江清。独棹孤篷小艇，悠悠过、烟渚沙汀。金钩细，丝纶慢卷，牵动一潭星。时时，横短笛，清风浩月，相与忘形。任人笑生涯，泛梗飘萍。饮罢不妨醉卧，尘劳事、有耳谁听。江风静，日高未起，枕上酒微醒。
满庭芳::秦观::碧水惊秋，黄云凝暮，败叶零乱空阶。洞房人静，斜月照徘徊。又是重阳近也，几处处，砧杵声催。西窗下，风摇翠竹，疑是故人来。伤怀。增怅望，新欢易失，往事难猜。问篱边黄菊，知为谁开。谩道愁须酒，酒未醒、愁已先回。凭阑久，金波渐转，白露点苍苔。
江城子::秦观::西城杨柳弄春柔。动离忧。泪难收。犹记多情，曾为系归舟。碧野朱桥当日事，人不见，水空流。韶华不为少年留。恨悠悠。几时休。
江城子::秦观::南来飞燕北归鸿。偶相逢。惨愁容。绿鬓朱颜，重见两衰翁。别後悠悠君莫问，无限事，不言中。小槽春酒滴珠红。莫匆匆。满金锺。
江城子::秦观::枣花金钏约柔荑。昔曾携。事难期。咫尺玉颜，和泪锁春闺。恰似小园桃与李，虽同处，不同枝。玉笙初度颤鸾篦。落花飞。为谁吹。
满园花・促拍满路花::秦观::一向沈吟久。泪珠盈襟袖。我当初不和、苦就。惯纵得软顽，见底心先有。行待痴心守。甚捻著脉子，倒把人来。近日来、非常罗皂丑。佛也须眉皱。怎掩得众人口。待收了孛罗，罢了从来斗。
迎春乐::秦观::菖蒲叶叶知多少。惟有个、蜂儿妙。雨晴红粉齐开了。露一点、娇黄小。早是被、晓风力暴。
鹊桥仙::秦观::纤云弄巧，飞星传恨，银汉迢迢暗度。金风玉露一相逢，便胜却、人间无数。柔情似水，佳期如梦，忍顾鹊桥归路。两情若是长久时，又岂在、朝朝暮暮。
菩萨蛮::秦观::虫声泣露惊秋枕。罗帏泪湿鸳鸯锦。独卧玉肌凉。残更与恨长。阴风翻翠幔。雨涩灯花暗。毕竟不成眠。鸦啼金井寒。
减字木兰花::秦观::天涯旧恨。独自凄凉人不问。欲见回肠。断尽金炉小篆香。黛峨长敛。任是春风吹不展。困倚危楼。过尽飞鸿字字愁。
木兰花・玉楼春::秦观::秋容老尽芙蓉院。草上霜花匀似翦。西楼促坐酒杯深，风压绣帘香不卷。玉纤慵整银筝雁。
画堂春::秦观::落红铺尽水平池。弄晴小雨霏霏。杏园憔悴杜鹃啼。无奈春归。柳外画楼独上，凭阑手拈花枝。放花无语对斜晖。此恨谁知。
千秋岁::秦观::水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。忆昔西池会。鹭同飞盖。携手处，今谁在。日边清梦断，镜里朱颜改。春去也，飞红万点愁如海。
踏莎行::秦观::雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。驿寄梅花，鱼传尺素。砌成此恨无重数。郴江幸自绕郴山，为谁流下潇湘去。
蝶恋花::秦观::晓日窥轩双燕语。似与佳人，共惜春将暮。屈指艳阳都几许。可无时霎闲风雨。流水落花无问处。只有飞云，冉冉来还去。持酒劝云云且住。凭君碍断春归路。
一落索::秦观::杨花终日空飞舞。奈久长难驻。海潮虽是暂时来，却有个、堪凭处。紫府碧云为路。
丑奴儿・采桑子::秦观::夜来酒醒清无梦，愁倚阑干。露滴轻寒。雨打芙蓉泪不乾。佳人别後音尘悄，瘦尽难拼。
南乡子::秦观::妙手写徽真。水翦双眸点绛唇。疑是昔年窥宋玉，东邻。只露墙头一半身。往事已酸辛。谁记当年翠黛颦。尽道有些堪恨处，无情。任是无情也动人。
醉桃源・阮郎归::秦观::碧天如水月如眉。城头银漏迟。绿波风动画船移。娇羞初见时。银烛暗，翠帘垂。芳心两自知。
河传::秦观::乱花飞絮。又望空斗合，离人愁苦。那更夜来，一霎薄情风雨。暗掩将、春色去。篱枯壁尽因谁做。若说相思，佛也眉儿聚。莫怪为伊，底死萦肠惹肚。为没教、人恨处。
河传::秦观::恨眉醉眼。甚轻轻著，神魂迷乱。常记那回，小曲阑干西畔。鬓云松、罗袜。丁香笑吐娇无限。语软声低，道我何曾惯。云雨未谐，早被东风吹散。闷损人、天不管。
浣溪沙::秦观::漠漠轻寒上小楼。晓阴无赖似穷秋。淡烟流水画屏幽。自在飞花轻似梦，无边丝雨细如愁。宝帘闲挂小银钩。
浣溪沙::秦观::香靥凝羞一笑开。柳腰如醉暖相挨。日长春困下楼台。照水有情聊整鬓，倚阑无绪更兜鞋。眼边牵系懒归来。
浣溪沙::秦观::霜缟同心翠黛连。红绡四角缀金钱。恼人香是龙涎。枕上忽收疑是梦，灯前重看不成眠。又还一断恶因缘。
浣溪沙::秦观::脚上鞋儿四寸罗。唇边朱粉一樱多。见人无语但回波。料得有心怜宋玉，只应无奈楚襄何。今生有分共伊麽。
浣溪沙::秦观::锦帐重重卷暮霞。屏风曲曲斗红牙。恨人何事苦离家。枕上梦魂飞不去，觉来红日又西斜。满庭芳草衬残花。
如梦令::秦观::门外鸦啼杨柳。春色著人如酒。睡起熨沈香，玉腕不胜金斗。消瘦。消瘦。还是褪花时候。
如梦令::秦观::遥夜沈沈如水。风紧驿亭深闭。梦破鼠窥灯，霜送晓寒侵被。无寐。无寐。门外马嘶人起。
如梦令::秦观::幽梦匆匆破後。妆粉乱痕沾袖。遥想酒醒来，无奈玉销花瘦。回首。回首。绕岸夕阳疏柳。
如梦令::秦观::楼外残阳红满。春入柳条将半。桃李不禁风，回首落英无限。肠断。肠断。人共楚天俱远。
如梦令::秦观::池上春归何处。满目落花飞絮。孤馆悄无人，梦断月堤归路。无绪。无绪。帘外五更风雨。
阮郎归::秦观::褪花新绿渐团枝。扑人风絮飞。秋千未拆水平堤。落红成地衣。游蝶困，乳莺啼。怨春春怎知。日长早被酒禁持。那堪更别离。
阮郎归::秦观::宫腰袅袅翠鬟松。夜堂深处逢。无端银烛殒秋风。灵犀得暗通。身有恨，恨无穷。星河沈晓空。陇头流水各西东。佳期如梦中。
阮郎归::秦观::潇湘门外水平铺。月寒征棹孤。红妆饮罢少踟蹰。有人偷向隅。挥玉箸，洒真珠。梨花春雨馀。人人尽道断肠初。那堪肠已无。
阮郎归::秦观::湘天风雨破寒初。深沈庭院虚。丽谯吹罢小单于。迢迢清夜徂。乡梦断，旅魂孤。峥嵘岁又除。衡阳犹有雁传书。郴阳和雁无。
满庭芳::秦观::北苑研膏，方圭圆璧，名动万里京关。碎身粉骨，功合上凌烟。尊俎风流战胜，降春睡、开拓愁边。纤纤捧，香泉溅乳，金缕鹧鸪斑。相如，方病酒，一觞一咏，宾有群贤。便扶起灯前，醉玉颓山。搜揽胸中万卷，还倾动，三峡词源。归来晚，文君未寝，相对晓妆残。
满庭芳::秦观::晓色云开，春随人意，骤雨才过还晴。古台芳榭，飞燕蹴红英。舞困榆钱自落，秋千外、绿水桥平。东风里，朱门映柳，低底按小秦筝。多情。行乐处，珠钿翠盖，玉辔红缨。渐酒空金，花困蓬瀛。豆蔻梢头旧恨，十年梦，屈指堪惊。凭阑久，疏烟淡日，寂寞下芜城。
满庭芳::秦观::雅燕飞觞，清谈挥座，使君高会群贤。密云双凤，初破缕金团。窗外炉烟似动，开瓶试、一品香泉。轻淘起，香生玉尘，雪溅紫瓯圆。娇鬟。宜美盼，双擎翠袖，稳步红莲。坐中客翻愁，酒醒歌阑。点上纱笼画烛，花骢弄、月影当轩。频相顾，馀欢未尽，欲去且流连。
桃源忆故人::秦观::玉楼深锁薄情种。清夜悠悠谁共。羞见枕衾鸳凤。闷即和衣拥。无端画角严城动。惊破一番新梦。窗外月华霜重。听彻梅花弄。
调笑令::秦观::回顾。汉宫路。捍拨檀槽鸾对舞。玉容寂寞花无主。顾影偷弹玉箸。未央宫殿知何处。目送征鸿南去。
调笑令::秦观::辇路。江枫古。楼上吹箫人在否。菱花半璧香尘污。往日繁华何处。旧欢新爱谁是主。啼笑两难分付。
调笑令::秦观::翡翠。好容止。谁使庸奴轻点缀。裴郎一见心如醉。笑里偷传深意。罗衣中夜与门吏。暗结城西幽会。
调笑令::秦观::相慕。无双女。当日尚书先曾许。王郎明俊神仙侣。肠断别离情苦。数年睽恨今复遇。笑指襄江归去。
调笑令::秦观::肠断。绣帘卷。妾愿身为梁上燕。朝朝暮暮长相见。莫遣恩迁情变。红绡粉泪知何限。万古空传遗怨。
调笑令::秦观::恋恋。楼中燕。燕子楼空春色晚。将军一去音容远。空锁楼中深怨。春风重到人不见。十二阑干倚遍。
调笑令::秦观::春梦。神仙洞。冉冉拂墙花树动。西厢待月知谁共。更觉玉人情重。红娘深夜行云送。困钗横金凤。
调笑令::秦观::柳岸。水清浅。笑折荷花呼女伴。盈盈日照新妆面。水调空传幽怨。扁舟日暮笑声远。对此令人肠断。
调笑令::秦观::眷恋。西湖岸。湖面楼台侵云汉。阿溪本是飞琼伴。风月朱扉斜掩。谢郎巧思诗裁翦。能动芳怀幽怨。
调笑令::秦观::心素。与谁语。始信别离情最苦。兰舟欲解春江暮。精爽随君归去。异时携手重来处。梦觉春风庭户。
虞美人::秦观::高城望断尘如雾。不见联骖处。夕阳村外小湾头。只有柳花无数、送归舟。琼枝玉树频相见。只恨离人远。欲将幽事寄青楼。争奈无情江水、不西流。
虞美人::秦观::碧桃天上栽和露。不是凡花数。乱山深处水潆回。可惜一枝如画、为谁开。轻寒细雨情何限。不道春难管。为君沈醉又何妨。祗怕酒醒时候、断人肠。
虞美人::秦观::行行信马横塘畔。烟水秋平岸。绿荷多少夕阳中。知为阿谁凝恨、背西风。红妆艇子来何处。荡桨偷相顾。鸳鸯惊起不无愁。柳外一双飞去、却回头。
点绛唇::秦观::醉漾轻舟，信流引到花深处。尘缘相误。无计花间住。烟水茫茫，千里斜阳暮。山无数。乱红如雨。不记来时路。
点绛唇::秦观::月转乌啼，画堂宫徵生离恨。美人愁闷。不管罗衣褪。清泪斑斑，挥断柔肠寸。嗔人问。背灯偷。拭尽残妆粉。
品令::秦观::幸自得。一分索强，教人难吃。好好地恶了十来日。恰而今、较些不。须管啜持教笑，又也何须织。
品令::秦观::掉又惧。天然个品格。於中压一。帘儿下时把鞋儿踢。语低低、笑咭咭。每每秦楼相见，见了无限怜惜。
南歌子::秦观::玉漏迢迢尽，银潢淡淡横。梦回宿酒未全醒。已被邻鸡催起、怕天明。臂上妆犹在，襟间泪尚盈。水边灯火渐人行。天外一钩残月、带三星。
南歌子::秦观::愁鬓香云坠，娇眸水玉裁。月屏风幌为谁开。天外不知音耗、百般猜。玉露沾庭砌，金风动灰。相看有似梦初回。只恐又抛人去、几时来。
南歌子::秦观::香墨弯弯画，燕脂淡淡匀。揉蓝衫子杏黄裙。独倚玉阑无语、点檀唇。人去空流水，花飞半掩门。乱山何处觅行云。又是一钩新月、照黄昏。
临江仙::秦观::千里潇湘蓝浦，蓝桡昔日曾经。月高风定露华清。微波澄不动，冷浸一天星。独倚危樯情悄悄，遥闻妃瑟泠泠。新声寒尽古今情。曲终人不见，江上数峰青。
临江仙::秦观::髻子偎人娇不整，眼儿失睡微重。寻思模样早心忪。断肠携手，何事太匆匆。不忍残红犹在臂，翻疑梦里相逢。遥怜南埭上孤篷。夕阳流水，红满泪痕中。
好事近::秦观::春路雨添花，花动一山春色。行到小溪深处，有黄鹂千百。飞云当面化龙蛇，夭矫转空碧。醉卧古藤阴下，了不知南北。
失调名::秦观::
添春色・醉乡春::秦观::唤起一声人悄。衾冷梦寒窗晓。瘴雨过，海棠晴，春色又添多少。社瓮酿成微笑。
南柯子・南歌子::秦观::霭霭迷春态，溶溶媚晓光。不应容易下巫阳。祗恐翰林前世、是襄王。暂为清歌驻，还因暮雨忙。
失调名::秦观::
失调名::秦观::
画堂春::秦观::东风吹柳日初长。雨馀芳草斜阳。杏花零落燕泥香。睡损红妆。香篆暗消鸾凤，画屏萦绕潇湘。暮寒轻透薄罗裳。无限思量。
木兰花慢::秦观::过秦淮旷望，回萧洒、绝纤尘。爱清景风蛩，吟鞭醉帽，时度疏林。秋来政情味淡，更一重烟水一重云。千古行人旧恨，尽应分付今人。渔村。望断横门。芦荻浦、雁先闻。对触目凄凉，红凋岸蓼，翠减汀苹。
御街行::秦观::银烛生花如红豆。这好事、而今有。夜阑人静曲屏深，借宝瑟、轻轻招手。一阵白苹风，故灭烛、教相就。花带雨、冰肌香透。恨啼鸟、辘轳声晓。岸柳微风吹残酒。断肠时、至今依旧。镜中消瘦。那人知後，怕你来。
青门饮::秦观::风起云间，雁横天末，严城画角，梅花三奏。塞草西风，冻云笼月，窗外晓寒轻透。人去香犹在，孤衾长闲馀绣。恨与宵长，一夜薰炉，添尽香兽。前事空劳回首。虽梦断春归，相思依旧。湘瑟声沈，庾梅信断，谁念画眉人瘦。
夜游宫::秦观::何事东君又去。空满院、落花飞絮。巧燕昵喃向谁语。何曾解、说伊家、些子苦。况是伤心绪。念个人、又成睽阻。
醉蓬莱::秦观::见扬州独有，天下无双，号为琼树。占断天风，岁花开两次。九朵一苞，攒成环玉，心似珠玑缀。瓣瓣玲珑，枝枝洁净，世上无花类。冷露朝凝，香风远送，信是琼瑶贵。料得天宫有，此地久难留住。
满江红::秦观::越艳风流，占天上、人间第一。须信道、绝尘标致，倾城颜色。翠绾垂螺双髻小，柳柔花媚娇无力。笑从来、到处只闻名，今相识。脸儿美，鞋儿窄。玉纤嫩，酥胸白。自觉愁肠搅乱，坐中狂客。金缕和杯曾有分，宝钗落枕知何日。谩从今、一点在心头，空成忆。
一斛珠::秦观::碧云寥廓。倚阑怅望情离索。悲秋自怯罗衣薄。晓镜空悬，懒把青丝掠。江山满眼今非昨。纷纷木叶风中落。别巢燕子辞帘幕。有意东君，故把红丝缚。
西江月::米芾::溪面荷香粲粲，林端远岫青青。楚天秋色太多情。云卷烟收风定。夜静冰娥欲上，梦回醉眼初醒。玉瓶未耻有新声。一曲请君来听。
菩萨蛮::米芾::蒹葭风外烟笼柳。数叠遥山眉黛秀。微雨过江来。烦襟为一开。沙边临望处。紫燕双飞语。举酒送飞云。夜凉愁梦频。
水调歌头::米芾::砧声送风急，蟋蟀思高秋。我来对景，不学宋玉解悲愁。收拾凄凉兴况，分付尊中，倍觉不胜幽。自有多情处，明月挂南楼。怅襟怀，横玉笛，韵悠悠。清时良夜，借我此地倒金瓯。可爱一天风物，遍倚阑干十二，宇宙若萍浮。醉困不知醒，枕卧江流。
渔家傲::米芾::昔日丹阳行乐里。紫金浮玉临无地。宝阁化成弥勒世。龙宫对。时时更有天花坠。浩渺一天秋水至。鲸鲵鼓鬣连山沸。员峤岱舆更。无根蒂。莫教龙伯邦人戏。
丑奴儿・采桑子::米芾::踯蹰山下濡须水，我更委佗。物阜时和。迨暇相逢笑复歌。江湖楼上凭阑久，极目沧波。
减字木兰花::米芾::云间皓月。光照银淮来万折。海岱楼中。拂袖雄披楚岸风。醉馀清夜。羽扇纶巾人入画。江远淮长。举首宗英醒更狂。
减字木兰花::米芾::平生真赏。纸上龙蛇三五行。富贵功名。老境谁堪宠辱惊。寸心谁语。只有当年袁与许。归到寥阳。玉简霞衣侍帝旁。
点绛唇::米芾::莘野寥寥，渭滨漠漠情何限。万重堆案。懒更重经眼。儿辈休惊，头上霜华满。功名晚。水云萧散。漫就驿亭看。
阮郎归::米芾::双双鸳鸯戏苹洲。几行烟柳柔。一声长笛咽清秋。碧云生暮愁。钩月挂，绮霞收。浦南人泛舟。娟娟何处烛明眸。相望徒倚楼。
蝶恋花::米芾::千古涟漪清绝地。海岱楼高，下瞰秦淮尾。水浸碧天天似水。广寒宫阙人间世。霭霭春和生海市。鳌戴三山，顷刻随轮至。宝月圆时多异气。夜光一颗千金贵。
诉衷情::米芾::薰风吹动满池莲。晓云楼阁鲜。绣阁华堂嘉会，齐拜玉炉烟。斟美酒，奉觥船。祝芳筵。宜春耐夏，多福壮严，富贵长年。
诉衷情::米芾::劳生奔走困粗官。揽镜鬓毛斑。物外平生萧散，微宦兴阑珊。奇胜处，每平阑。定望远。好山如画，水绕云萦，无计成闲。
鹧鸪天::米芾::暖日晴烘候小春。际天和气与精神。灵台静养千年寿，丹灶全无一点尘。寿彭祖，寿广成。华阳仙裔是今身。夜来银汉清如洗，南极星中见老人。
鹧鸪天::米芾::云液无声白似银。红霞一抹百花新。觞多莫压频频劝，一片花飞减却春。蜂翅乱，蝶眉颦。花间啼鸟劝游人。人生无事须行乐，富贵何时且健身。
浪淘沙::米芾::祝寿庆生申。德日维新。期颐眉寿寿长春。五福三灵禄永永，长寿仙人。遐算等庄椿。□德康宁。年年欢会笑欣欣。岁岁仰依□寿域，彭祖广成。
浣溪沙::米芾::日射平溪玉宇中。云横远渚岫重重。野花犹向涧边红。静看沙头鱼入网，闲支藜杖醉吟风。小春天气恼人浓。
醉太平::米芾::风炉煮茶。霜刀剖瓜。暗香微透窗纱。是池中藕花。高梳髻鸦。浓妆脸霞。玉尖弹动琵琶。问香醪饮麽。
望云涯引::李甲::秋容江上，岸花老，苹洲白。露湿蒹葭，浦屿渐增寒色。闲渔唱晚，鹜雁惊飞处，映远碛。数点轻帆，送天际归客。凤台人散，漫回首。沈消息。素鲤无凭，楼上暮云凝碧。
吊严陵::李甲::蕙兰香泛，孤屿潮平，惊鸥散雪。迤逦点破，澄江秋色。暝霭向敛，疏雨乍收，染出蓝峰千尺。渔舍孤烟锁寒碛。画翠帆旋解，轻舣晴霞岸侧。正念往悲酸，怀乡惨切。何处引羌笛。追惜。当时富春佳地，严光钓址空遗迹。华星沈後，扁舟泛去，萧洒闲名图籍。
梦玉人引::李甲::渐东风暖，陇梅残，霁云碧。嫩草柔条，又回江城春色。乍促银签，便篆香纹蜡有馀迹。愁梦相兼，尽日高无力。这些离恨，依然是、酒醒又如织。料伊怀情，也应向人端的。
过秦楼::李甲::卖酒炉边，寻芳原上，乱花飞絮悠悠。已蝶稀莺散，便拟把长绳、系日无由。谩道草忘忧。也徒将，酒解闲愁。正江南春尽，行人千里，苹满汀洲。有翠红径里，盈盈似簇，芳茵禊饮，时笑时讴。当暖风迟景，任相将永日，烂熳狂游。谁信盛狂中，有离情、忽到心头。向尊前拟问，双燕来时，曾过秦楼。
帝台春::李甲::芳草碧色，萋萋遍南陌。暖絮乱红，也知人、春愁无力。忆得盈盈拾翠侣，共携赏、凤城寒食。到今来，海角逢春，天涯为客。愁旋释。还似织。泪暗拭。又偷滴。谩伫立、遍倚危阑，尽黄昏，也只是、暮云凝碧。
击梧桐::李甲::杳杳春江阔。收细雨、风蹙波声无歇。雁去汀洲暖，岸芜静，翠染遥山一抹。群鸥聚散，征航来去，隔水相望楚越。对此、凝情久，念往岁上国，嬉游时节。斗草园林，卖花巷陌，触处风光奇绝。正恁浓欢里，悄不意、顿有天涯离别。
幔卷绸・慢卷绸::李甲::绝羽沈鳞，埋花葬玉，杳杳悲前事。对一盏寒灯，数点流萤，悄悄画屏，巫山十二。脸星眸，蕙情兰性，一旦成流水。便纵有、甘泉妙手，洪都方士何济。香闺宝砌。临妆处，迤逦苔痕翠。更不忍看伊，绣残鸳侣，而今尚有，啼红粉渍。
望春回::李甲::霁霞散晓，射水村渐明，渔火方绝。滩露夜潮痕，注冻濑凄咽。征鸿来时应负书，见疏柳、更忆伊同折。异乡憔悴，那堪更逢，岁穷时节。东风暗回暖律。算拆遍江梅，消尽岩雪。唯有这愁肠，也依旧千结。
少年游::李甲::江国陆郎封寄後，独自冠群芳。折时雪里，带时灯下，香面讶争光。
蝶恋花::赵令::丽质仙娥生月殿。谪向人间，未免凡情乱。宋玉墙东流美盼。乱花深处曾相见。密意浓欢方有便。不奈浮名，旋遣轻分散。最恨多才情太浅。等闲不念离人怨。
蝶恋花::赵令::锦额重帘深几许。绣履弯弯，未省离朱户。强出娇羞都不语。绛绡频掩酥胸素。黛浅愁红妆淡伫。怨绝情凝，不肯聊回顾。媚脸未匀新泪污。梅英犹带春朝露。
蝶恋花::赵令::懊恼娇痴情未惯。不道看看，役得人肠断。万语千言都不管。兰房跬步如天远。废寝忘餐思想遍。赖有青鸾，不必凭鱼雁。密写香笺论缱绻。春词一纸芳心乱。
蝶恋花::赵令::庭院黄昏春雨霁。一缕深心，百种成牵系。青翼蓦然来报喜。鱼笺微谕相容意。待月西厢人不寐。帘影摇光，朱户犹慵闭。花动拂墙红萼坠。分明疑是情人至。
蝶恋花::赵令::屈指幽期惟恐误。恰到春宵，明月当三五。红影压墙花密处。花阴便是桃源路。不谓兰诚金石固。敛袂怡声，恣把多才数。惆怅空回谁共语。只应化作朝云去。
蝶恋花::赵令::数夕孤眠如度岁。将谓今生，会合终无计。正是断肠凝望际。云心捧得嫦娥至。玉困花柔羞泪。端丽妖娆，不与前时比。人去月斜疑梦寐。衣香犹在妆留臂。
蝶恋花::赵令::一梦行云还暂阻。尽把深诚，缀作新诗句。幸有青鸾堪密付。良宵从此无虚度。两意相欢朝又暮。争奈郎鞭，暂指长安路。最是动人愁怨处。离情盈抱终无语。
蝶恋花::赵令::碧沼鸳鸯交颈舞。正恁双栖，又遣分飞去。洒翰赠言终不许。援琴请尽奴衷素。曲未成声先怨慕。忍泪凝情，强作霓裳序。弹到离愁凄咽处。弦肠俱断梨花雨。
蝶恋花::赵令::别後相思心目乱。不谓芳音，忽寄南来雁。却写花笺和泪卷。细书方寸教伊看。独寐良宵无计遣。梦里依稀，暂若寻常见。幽会未终魂已断。半衾如暖人犹远。
蝶恋花::赵令::尺素重重封锦字。未尽幽闺，别後心中事。佩玉采丝文竹器。愿君一见知深意。环玉长圆丝万系。竹上斓斑，总是相思泪。物会见郎人永弃。心驰魂去神千里。
蝶恋花::赵令::梦觉高唐云雨散。十二巫峰，隔断相思眼。不为旁人移步懒。为郎憔悴羞郎见。青翼不来孤凤怨。露失桃源，再会终无便。旧恨新愁无计遣。情深何似情俱浅。
蝶恋花::赵令::镜破人离何处问。路隔银河，岁会知犹近。只道新来消瘦损。玉容不见空传信。弃掷前欢俱未忍。岂料盟言，陡顿无凭准。地久天长终有尽，绵绵不似无穷恨。
天仙子::赵令::宿雨洗空台榭莹。下尽珠帘寒未定。花开花落几番晴，春欲竟。愁未醒。池面杏花红透影。一纸短书言不尽。明月清风还记省。玉楼香断又天香，闲展兴。临好景。心似乱萍何处整。
浣溪沙::赵令::稳小弓鞋三寸罗。歌唇清韵一樱多。灯前秀艳总横波。指下鸣泉清杳渺，掌中回旋小婆娑。明朝归路奈情何。
菩萨蛮::赵令::轻鸥欲下春塘浴。双双飞破春烟绿。两岸野蔷薇。翠笼薰绣衣。凭船闲弄水。中有相思意。忆得去年时。水边初别离。
菩萨蛮::赵令::长淮渺渺寒烟白。凭阑人是霜台客。诗句妙春豪。风云不啻高。樽前人已老。馀恨连芳草。一曲酒醒时。梧桐月欲低。
菩萨蛮::赵令::春风试手先梅蕊。姿冷艳明沙水。不受众芳知。端须月与期。清香闲自远。先向钗头见。雪後燕瑶池。人间第一枝。
好事近::赵令::急雨涨溪浑，小树带山秋色。轻棹暮天归路，袅芙蓉烟白。酒醒香冷梦回时，虫声正凄绝。只觉小窗风月，与昨宵都别。
小重山::赵令::楼上风和玉漏迟。秋千庭院静，百花飞。午窗才起暖金卮。匀面了，阑畔看春池。何事苦颦眉。碧云春信断，尽来时。
小重山::赵令::雨霁风高天气清。玉盘浮出海，转空明。小窗帘影冷如冰。愁不寐，独自傍阶行。情似浪头轻。一番销欲尽，一番生。
蝶恋花::赵令::欲减罗衣寒未去。不卷珠帘，人在深深处。红杏枝头花几许。啼痕止恨清明雨。尽日沈烟香一缕。宿酒醒迟，恼破春情绪。飞燕又将归信误。小屏风上西江路。
蝶恋花::赵令::卷絮风头寒欲尽。坠粉飘香，日日红成阵。新酒又添残酒困。今春不减前春恨。蝶去莺飞无处问。隔水高楼，望断双鱼信。恼乱横波秋一寸。斜阳只与黄昏近。
西江月::赵令::人世一场大梦，我生魔了十年。明窗千古探遗编。不救饥寒一点。更被维摩老子，不教此处容言。炉薰清炷坐安禅。物物头头显现。
满庭芳::赵令::玉枕生凉，金缸传晓，败叶飞破清秋。雨馀翻浪，渺渺阻行舟。暂系汀洲侧畔，风夜起、荻叶添愁。银屏远，龙香渐尽，还是梦扬州。更筹。何太永，当年情事，今日堪酬。最苦恨红楼，笑我飘浮。为寄相思细字，教字字、愁蹙眉头。凄凉久，渔人唱晓，随月过横沟。
清平乐::赵令::春风依旧。著意随堤柳。搓得蛾儿黄欲就。天气清明时候。去年紫陌青门。今霄雨魄云魂。断送一生憔悴，只销几个黄昏。
思远人::赵令::素玉朝来有好怀。一枝梅粉照人开。晴云欲向杯中起，春色先从脸上来。深院落，小楼台。
临江仙::赵令::枝上粉香吹欲尽，依前庭院春风。更谁同绕摘芳丛。漏残金兽冷，信断锦屏空。看结灯花愁不睡，酒阑无梦相逢。凄凉长判一生中。不如云外月，永夜在房栊。
虞美人::赵令::画船稳泛春波渺。夕雨寒声小。紫烟深处数峰横。惊起一滩鸥鹭、照川明。西楼今夜归期误。恨入阑干暮。可堪春事满春怀。不似珠帘新燕、早归来。
浣溪沙::赵令::风急花飞昼掩门。一帘残雨滴黄昏。便无离恨也销魂。翠被任熏终不暖，玉杯慵举几番温。个般情事与谁论。
浣溪沙::赵令::槐柳春馀绿涨天。酒旗高插夕阳边。谁家墙里笑秋千。往事不堪楼上看，新愁多向曲中传。此情销得是何年。
浣溪沙::赵令::一朵梦云惊晓鸦。数枝春雨带梨花。坐来残月冷窗纱。钗凤谩曾留得半，枕山犹是枕时斜。对花今日奈天涯。
浣溪沙::赵令::水满池塘花满枝。乱香深里语黄鹂。东风轻软弄帘帏。日正长时春梦短，燕交飞处柳烟低。玉窗红子斗棋时。
浣溪沙::赵令::少日怀山老住山。一官休务得身闲。几年食息白云间。似我乐来真是少，见人忙处不相关。养真高静出尘寰。
鹧鸪天::赵令::可是相逢意便深。为郎巧笑不须金。门前一尺春风髻，窗内三更夜雨衾。情渺渺，信沈沈。青莺无路寄芳音。山城钟鼓愁难听，不解襄王梦里寻。
鹧鸪天::赵令::麝发雕炉小袖笼。天教我被此时同。橼经雪重香方满，菊到秋深色自浓。船槛内，月明中。插花归去莫匆匆。人生更在艰难内，胜事年来不易逢。
失调名::赵令::
临江仙::赵令::翠袖卷纱红映肉，无风玉骨生寒。可堪新晓雨初残。颦眉谁恼著，粉泪滴阑干。闻道谪仙歌妙语，新妆再发愁颜。雾帘云幕荐金盘。笔间长借句，直莫放春还。
乌夜啼::赵令::楼上萦帘弱絮，墙头凝月低花。年年春事关心事，肠断欲栖鸦。
天宁乐・金人捧露盘::贺铸::斗储祥，虹流祉，兆黄虞。未□□、□圣真符。千龄叶应，九河清、神物出龟图。□□□□，□盛时、朝野欢娱。靡不覆，旋穹□，□□□，□坤舆。致万国、一变华胥。
□□□・七娘子::贺铸::□波飞□□□向。□□□、□□□□样。拥鼻微吟，捋须遐想。□□□□□□上。会须加数□□酿。□□□、□□□□涨。
鸳鸯语・七娘子::贺铸::京江抵、海边吴楚。铁瓮城、行胜无今古。北固陵高，西津横渡。几人携手分襟处。凄凉渌水桥南路。奈玉壶、难叩鸳鸯语。
璧月堂・小重山::贺铸::梦草池南璧月堂。绿阴深蔽日，啭鹂黄。淡蛾轻鬓似宜妆。歌扇小，烟雨画潇湘。薄晚具兰汤。雪肌英粉腻，更生香。
群玉轩・小重山::贺铸::群玉轩中迹已陈。江南重喜见，广陵春。纤合度好腰身。歌水钓，清啭□□□。团扇掩樱唇。七双胡蝶子，表□□。
□□□・小重山::贺铸::隔水桃花□□□。□□□□□，□□□。□妆飞鹊镜台前。□□□，□□□□□。□首已依然。断云疏雨後，更闻蝉。
辨弦声・迎春乐::贺铸::琼琼绝艺真无价。指尖纤、态闲暇。几多方寸关情话。都付与、弦声写。三月十三寒食夜。
攀鞍态・迎春乐::贺铸::逢迎一笑金难买。小樱唇、浅蛾黛。玉环风调依然在。想花下、攀鞍态。伫倚碧云如有待。
辟寒金・迎春乐::贺铸::六华应腊妆吴苑。小山堂、晚张燕。赏心不厌杯行缓。待月度、银河半。缥缈郢人歌已断。
尔汝歌・清商怨::贺铸::劳生羁宦未易处。赖醉□□□。白眼青天，忘形相尔汝。□□□□□□。
□□□・清商怨::贺铸::扬州商女□□□。□□□□□。□寄扁舟，江南湖北道。津头龙祠屡□。
半死桐・鹧鸪天::贺铸::重过阊门万事非。同来何事不同归。梧桐半死清霜後，头白鸳鸯失伴飞。原上草，露初。
翦朝霞・鹧鸪天::贺铸::云弄轻阴谷雨乾。半垂油幕护残寒。化工著意呈新巧，翦刻朝霞露盘。辉锦绣，掩芝兰。
避少年・鹧鸪天::贺铸::谁爱松林水似天。画船听雨奈无眠。清风明月休论价，卖与愁人直几钱。挥醉笔，扫吟笺。
□□□・鹧鸪天::贺铸::留落吴门□□□。□□□□□□□。扁舟更入毗陵道，却□□□□□□。□□念，付清觞。
千叶莲・鹧鸪天::贺铸::闻你侬嗟我更嗟。春霜一夜扫华。永无清啭欺头管，赖有浓香著臂纱。侵海角，抵天涯。
第一花・鹧鸪天::贺铸::豆蔻梢头莫漫夸。春风十里旧繁华。金缕玉蕊皆殊艳，别有倾城第一花。春雀舫，紫云车。
花想容・武陵春::贺铸::南国家人推阿秀，歌醉几相逢。云想衣裳花想容。春未抵情浓。津亭回首青楼远，帘箔更重重。
□□□・捣练子::贺铸::楼上鼓，转□□。
夜捣衣・捣练子::贺铸::收锦字，下鸳机。
杵声齐・捣练子::贺铸::砧面莹，杵声齐。
夜如年・捣练子::贺铸::斜月下，北风前。
翦征袍・捣练子::贺铸::抛练杵，傍窗纱。
望书归・捣练子::贺铸::边堠远，置邮稀。
醉厌厌・南歌子::贺铸::紫陌青丝，红尘白衫。谁怜绣户闭香奁。分付一春心事、两眉尖。怯冷重熏被，羞明半卷帘。
窗下绣・一落萦::贺铸::初见碧纱窗下绣。寸波频溜。错将黄晕压檀花，翠袖掩、纤纤手。金缕一双红豆。
艳声歌・添声杨柳枝::贺铸::蜀锦尘香生袜罗。小婆娑。个侬无赖动人多。是横波。楼角云开风卷幕，月侵河。
唤春愁・添声杨柳枝::贺铸::天与多情不自由。占风流。云闲草远絮悠悠。唤春愁。试作小妆窥晚镜，淡蛾羞。
花幕暗・添声杨柳枝::贺铸::绿绮新声隔坐闻。认殷勤。尊前为舞郁金裙。酒微醺。月转参横花幕暗，夜初分。
晚云高・添声杨柳枝::贺铸::秋尽江南叶未凋。晚云高。情山隐隐水迢迢。接亭皋。二十四桥明月夜，弭兰桡。
钓船归・添声杨柳枝::贺铸::绿净春深好染衣。际柴扉。溶溶漾漾白鸥飞。两忘机。南去北来徒自老，故人稀。
爱孤云・添声杨柳枝::贺铸::闲爱孤云静爱僧。得良朋。清时有味是无能。矫聋丞。况复早年豪纵过，病婴仍。
替人愁・添声杨柳枝::贺铸::风紧云轻欲变秋。雨初收。江城水路漫悠悠。带汀洲。正是客心孤回处，转归舟。
梦江南・忆江南::贺铸::九曲池头三月三。柳毵毵。香尘扑马喷金衔。春衫。苦笋鲥鱼乡味美，梦江南。
愁风月・生查子::贺铸::风清月正圆，信是佳时节。不会长年来，处处愁风月。
绿罗裙・生查子::贺铸::东风柳陌长，闭月花房小。应念画眉人，拂镜啼新晓。
陌上郎・生查子::贺铸::西津海鹘舟，径渡沧江雨。双橹本无情，鸦轧如人语。
卷春空・定风波::贺铸::墙上夭桃簌簌红。巧随轻絮入帘栊。自是芳心贪结子。翻使。惜花人恨五更风。露萼鲜浓妆脸靓。相映。隔年情事此门中。粉面不知何处在。
桃源行・蝶恋花::贺铸::流水长烟何缥缈。诘□□□，□逗渔舟小。夹岸桃花烂□□。□□□□□□□。萧闲村落田畴好。避地移家，□□□□□。
西笑吟・蝶恋花::贺铸::桃叶园林风日好。曲径珍丛，处处闻啼鸟。翠珥金丸委芳草。袜罗尘动香裙扫。片帆乘兴东流早。每话长安，引领犹西笑。
望长安・蝶恋花::贺铸::排办张灯春事早。十二都门，物色宜新晓。金犊车轻玉骢小。拂头杨柳穿驰道。莼羹鲈非吾好。去国讴吟，半落江南调。
呈纤手・玉楼春::贺铸::秦弦络络呈纤手。宝雁斜飞三十九。徵韶新谱日边来，倾耳吴娃惊未有。文园老令难堪酒。
归风便・玉楼春::贺铸::津亭薄晚张离燕。红粉□歌持酒劝。歌声煎泪欲沾襟，酒色□□□□□。□□会有归风便。
续渔歌・玉楼春::贺铸::中年多办收身具。投老归来无著处。四肢安稳一渔舟，祗许樵青相伴去。沧洲大胜黄尘路。
惜馀春・踏莎行::贺铸::急雨收春，斜风约水。浮红涨绿鱼文起。年年有子惜馀春，春归不解招游子。留恨城隅，关情纸尾。
题醉袖・踏莎行::贺铸::浅黛宜颦，明波欲溜。逢迎宛似平生旧。低鬟促坐认弦声，霞觞艳艳持为寿。浓染吟毫，偷题醉袖。
阳羡歌・踏莎行::贺铸::山秀芙蓉，溪明罨画。真游洞穴沧波下。临风慨想斩蛟灵，长桥千载犹横跨。解组投簪，求田问舍。
芳心苦・踏莎行::贺铸::杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。返照迎潮，行云带雨。
平阳兴・踏莎行::贺铸::凉叶辞风，流云卷雨。寥寥夜色沈钟鼓。谁调清管度新声，有人高卧平阳坞。草暖沧洲，潮平别浦。
晕眉山・踏莎行::贺铸::镜晕眉山，囊熏水麝。凝然风度长闲暇。归来定解裘，唤时应倍骅骝价。酒伤春，添香惜夜。
思牛女・踏莎行::贺铸::楼角参横，庭心月午。侵阶夜色凉经雨。轻罗小扇扑流萤，微云渡汉思牛女。拥髻柔情，扶肩昵语。可怜分破□□□。
负心期・浣溪沙::贺铸::节物侵寻迫暮迟。可胜摇落长年悲。回首五湖乘兴地，负心期。
醉中真・浣溪沙::贺铸::不信芳春厌老人。老人几度送春归。惜春行乐莫辞频。
频载酒・浣溪沙::贺铸::金斗城南载酒频。东西飞观跨通津。漾舟聊送雨馀春。
掩萧斋・浣溪沙::贺铸::落日逢迎朱雀街。共乘青舫度秦淮。笑拈飞絮金钗。
杨柳陌・浣溪沙::贺铸::兴庆宫池整月开。□□□□缕金鞋。後庭芳草绿缘阶。
换追风・浣溪沙::贺铸::掌上香罗六寸弓。雍容胡旋一盘中。目成心许两匆匆。别夜可怜长共月。
最多宜・浣溪沙::贺铸::半解香绡扑粉肌。避风长下绛纱帷。碧琉璃水浸琼枝。
锦缠头・浣溪沙::贺铸::旧说山阴禊事休。漫书茧纸叙清游。吴门千载更风流。
将进酒・梅花引::贺铸::城下路。凄风露。今人犁田古人墓。岸头沙。带蒹葭。漫漫惜时，流水今人家。黄埃赤日长安道。倦客无浆马无草。开函关。掩函关。千古如何，不见一人闲。六国扰。三秦扫。初谓商山遗四老。驰单车。致缄书。裂荷焚芰，接武曳长裙。高流端得酒中趣。深入醉乡安稳处。生忘行。
行路难・梅花引::贺铸::缚虎手。悬河口。车如鸡栖马如狗。白纶巾。扑黄尘。不知我辈，可是蓬蒿人。衰兰送客咸阳道。天若有情天亦老。作雷颠。不论钱。谁问旗亭，美酒斗十千。酌大斗。更为寿。青鬓常青古无有。笑嫣然。舞翩然。当垆秦女，十五语如弦。遗音能记秋风曲。事去千年犹恨促。揽流光。
东邻妙・玉楼春::贺铸::张灯结绮笼驰道。六六洞天连夜到。韶华吹断紫云回，怊怅人间新梦觉。倾城犹记东邻妙。
问歌颦・雨中花令::贺铸::清滑京江人物秀。富美发、丰肌素手。宝子馀妍，阿娇馀韵，独步秋娘後。奈倦客襟怀先怯酒。
画楼空・诉衷情::贺铸::吴门春水雪初融。触处小桡通。满城弄黄杨柳，著意恼春风。弦管闹，绮罗丛。
偶相逢・诉衷情::贺铸::采山涌起翠楼空。箫鼓沸春风。桂娥唤回清昼，夹路宝芙蓉。长步障，小纱笼。
步花间・诉衷情::贺铸::凭陵残醉步花间。风棹佩珊珊。踏青解红人散，不耐日长闲。纤手指，小金环。
醉梦迷・采桑子::贺铸::深坊别馆兰闺小，障掩金泥，灯映玻璃。一枕浓香醉梦迷。醒来拟作清晨散，草草分携。
忍泪吟・采桑子::贺铸::十年一觉扬州梦，雨散云沈。隔水登临。扬子湾西夕照深。当时玉管朱弦句，忍泪重吟。
凌・金人捧露盘::贺铸::控沧江。排青嶂，燕台凉。驻采仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管馀香。繁华梦，惊俄顷，佳丽地，指沧茫。寄一笑、何与兴亡。
秋风叹・燕瑶池::贺铸::琼钩褰幔。秋风观。漫漫。白云聊度河汉。长宵半。参旗烂烂。何时旦。命闺人、金徽重按。商歌弹。依稀广陵清散。低眉叹。
断湘弦・万年欢::贺铸::淑质柔情，靓妆艳笑，未容桃李争妍。红粉墙东，曾记窥宋三年。不间云朝雨暮，向西楼、南馆留连。何尝信，美景良辰，赏心乐事难全。青门解袂，画桥回首，初沈汉佩，永断湘弦。漫写浓愁幽恨，封寄鱼笺。
子夜歌::贺铸::三更月。中庭恰照梨花雪。梨花雪。不胜凄断，杜鹃啼血。王孙何许音尘绝。柔桑陌上吞声别。
独倚楼・更漏子::贺铸::上东门，门外柳。赠别每烦纤手。一叶落，几番秋。江南独倚楼。曲阑干，凝伫久。薄暮更堪搔首。
翻翠袖・更漏子::贺铸::绣罗垂，花蜡换。问夜何其将半。侵履，促杯盘。留欢不作难。令随阄，歌应弹。舞按霓裳前段。
付金钗・更漏子::贺铸::付金钗，平斗酒。未许解携纤手。吟警句，写清愁。浮骖为少留。旧游赊，新梦後。月映隔窗疏柳。
伴登临・采桑子::贺铸::中吴茂苑繁华地。冠盖如林。桃李成阴。若个芳心、真个会琴心。高秋霁色清於水。月榭风襟。
苗而秀・采桑子::贺铸::吴都佳丽苗而秀。燕样腰身。按舞华茵。促遍凉州、罗袜未生尘。□□□□□□透。歌怨眉颦。
东吴乐・尉迟杯::贺铸::胜游地。信东吴绝景饶佳丽。平湖底，见层岚，凉月下，闻清吹。人如李。泛金袂、香润苹风起。喜凌波、素袜逢迎，领略当歌深意。鄂君被。双鸳绮。垂杨阴，夷犹画相舣。宝瑟弦调，明珠佩委。回首碧云千里。归鸿後、芳音难寄。
台城游・水调歌头::贺铸::南国本潇洒。六代浸豪奢。台城游冶。襞笺能赋属宫娃。云观登临清夏。璧月留连长夜。吟醉送年华。回首飞鸳瓦。却羡井中蛙。访乌衣，成白社。不容车。旧时王谢。堂前双燕过谁家。楼外河横斗挂。淮上潮平霜下。墙影落寒沙。
潇湘雨・满庭芳::贺铸::一阕离歌，满尊红泪，解携十里长亭。木兰归棹，犹倚采苹汀。鸦噪黄陵庙掩，因想像、鼓瑟湘灵。渔村远，烟昏雨淡，灯火两三星。愁听。墙影外，繁声骤点，□□□□。□□□□□，浓睡香屏。
念离群・沁园春::贺铸::宫烛分烟，禁池开钥，凤城暮春。向落花香里，澄波影外，笙歌迟日，罗绮芳尘。载酒追游，联镳归晚，灯火平康寻梦云。逢迎处，最多才自负，巧笑相亲。离群。客浣漳滨。但惊见、来鸿归燕频。念日边消耗，天涯怅望，楼台清晓，帘暮黄昏。
宛溪柳・六么令::贺铸::梦云萧散，帘卷画堂晓。残薰尽烛隐映，绮席金壶倒。尘送行鞭袅袅。醉指长安道。波平天渺。兰舟欲上，回首离愁满芳草。已恨归期不早。枉负狂年少。无奈风月多情，此去应相笑。心记新声缥缈。翻是相思调。
伤春曲・满江红::贺铸::火禁初开，深深院、尽重帘箔。人自起、翠衾寒梦，夜来风恶。肠断残红和泪落。半随经雨飘池角。记采兰、携手曲江游，年时约。芳物大，都如昨。自怨别，疏行乐。被无情双燕，短封难托。谁念东阳销瘦骨。
横塘路・青玉案::贺铸::凌波不过横塘路。但目送、芳尘去。锦瑟华年谁与度。月桥花院，琐窗朱户。只有春知处。飞云冉冉蘅皋暮。彩笔新题断肠句。若问闲情都几许。
人南渡・感皇恩::贺铸::兰芷满芳洲，游思横路。罗袜尘生步。迎顾。整鬟颦黛，脉脉两情难语。细风吹柳絮。人南渡。回首旧游，山无重数。花底深朱户。何处。半黄梅子，向晚一帘疏雨。
薄幸::贺铸::艳真多态。更的的，频回眄睐。便认得、琴心相许，与写宜男双带。记画堂、斜月朦胧，轻颦微笑娇无奈。便翡翠屏开，芙蓉帐掩，与把香罗偷解。自过了收灯後，都不见、踏青挑菜。几回凭双燕，丁宁深意，往来翻恨重帘碍。约何时再。正春浓酒暖，人闲昼永无聊赖。厌厌睡起，犹有花梢日在。
伴云来・天香::贺铸::烟络横林，山沈远照，逦迤黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，岁华行暮。当年酒狂自负。谓东君、已春相付。流浪征骖北道，客墙南浦。幽恨无人晤语。
念良游・满江红::贺铸::山缭平湖，寒飙扬、六英粉泊。清镜晓、倚岩琪树，挠云朱阁。窈窕缯窗褰翠募，尊前浩齿歌梅落。信醉乡、绝境待名流，供行乐。时易失，今犹昨。欢莫再，情何薄。扁舟幸不系，会寻佳约。
寒松叹・声声慢::贺铸::鹊惊桥断，凤怨箫闲，彩云薄晚苍凉。难致祖州灵草，方士神香。寒松半涧底，恨女萝、先委冰霜。宝琴尘网，□□□□，□□□□。依□履綦行处，酸心□，□□□□□□。□□帘垂地，簟竟空床。
凤求凰・声声慢::贺铸::园林幕翠，燕寝凝香。华池缭绕飞廊。坐按吴娃清丽，楚调圆长。歌阑横流美眄，乍疑生、绮席辉光。文园属意，玉觞交劝，宝色高张。南薰难销幽恨，金徽上，殷勤彩凤求凰。便许卷收行雨，不恋高唐。
国门东・好女儿::贺铸::车马匆匆。会国门东。信人间、自古销魂处，指红尘北道，碧波南浦，黄叶西风。
九回肠・好女儿::贺铸::削玉销香。不喜浓妆。倚高楼、望断章台路，但垂杨永巷，落花微雨，芳草斜阳。
月先圆・好女儿::贺铸::才色相怜。难偶当年。屡逢迎、几许缠绵意，记秋千架底，蒲局上，祓禊池边。
绮筵张・好女儿::贺铸::绮绣张筵。粉黛争妍。记六朝、旧数闺房秀，有长圆璧月，永新琼树，随步金莲。
舞迎春・迎春乐::贺铸::云鲜日嫩东风软。雪初融、水清浅。粉□舞按迎春遍。似飞动、钗头燕。深折梅花曾寄远。
城里钟・菩萨蛮::贺铸::厌厌别酒商歌送。萧萧凉叶秋声动。小泊画桥东。孤舟月满篷。高城遮短梦。衾藉馀香拥。
望西飞・清商怨::贺铸::十分持酒每□□。□□□□□。□计留春，春随人去远。东流□□□□。
东阳叹・清商怨::贺铸::流连狂乐恨景短。奈夕阳送晚。醉未成欢，醒来愁满眼。东阳消瘦带展。
要销凝・清商怨::贺铸::雕梁寻巢旧燕侣。似向人欲语。试问来时，逢郎郎健否。春风深闭绣户。
想车音・兀令::贺铸::盘马楼前风日好。雪销尘扫。楼上宫妆早。认帘箔微开，一面嫣妍笑。携手别院重廊，窈窕花房小。任碧罗窗晓。间阔时多书问少。镜鸾空老。身寄吴云杳。想辘车音，几度青门道。
荆溪咏・渔家傲::贺铸::南岳去天才尺五。荆溪笠泽相吞吐。十日一风仍再雨。宜禾黍。秋成处处宜禾黍。坊市万家连岛屿。长杨□□□□□。□□□□□□□。
吹柳絮・瑞鹧鸪::贺铸::月痕依约到西厢。曾羡花枝拂短墙。初未识愁那得泪，每浑疑梦奈馀香。
江如练・蝶恋花::贺铸::睡鸭鲈寒熏麝煎。寂寂歌梁，无计留归燕。十二曲阑闲倚遍。一杯长待何人劝。不识当年桃叶面。吟咏佳词，想像犹曾见。
宴齐云・南歌子::贺铸::境跨三千里，楼侵尺五天。碧鸳鸯瓦昼生烟。未信西山台观、压当年。野色分禾黍，秋声入管弦。
醉琼枝・定风波::贺铸::槛外雨波新涨，门前烟柳浑青。寂寞文园淹卧久，推枕援琴涕自零。无人著意听。绪绪风披芸幌，锓锓月到萱庭。
□□□・更漏子::贺铸::酒三行，琴再弄。宛是和鸣双凤。罗斗帐，绣屏风。浓香夜夜同。去年欢，今夕梦。怊怅晓钟初动。
弄珠英・蓦山溪::贺铸::楚乡新岁。不放残寒退。月晓桂娥闲，弄珠英、因风委坠。清淮铺练，十二玉峰前，上帘栊，招佳丽。置酒成高会。江南芳信，目断何人寄。应占镜边春，想晨妆、膏浓压翠。
梦相亲・玉楼春::贺铸::清琴再鼓求凰弄。紫陌屡盘骄马。远山眉样认心期，流水车音牵目送。归来翠被和衣拥。
罗敷歌・采桑子::贺铸::高楼帘卷秋风里，目送斜阳。衾枕遗香。今夜还如昨夜长。玉人望月销凝处，应在西厢。
罗敷歌・采桑子::贺铸::河阳官罢文园病，触绪萧然。犀麈流连。喜见清蟾似旧圆。人生聚散浮云似，回首明年。
罗敷歌・采桑子::贺铸::东南自古繁华地，歌吹扬州。十二青楼。最数秦娘第一流。季鹰久负鲈鱼兴，不住今秋。
罗敷歌・采桑子::贺铸::自怜楚客悲秋思，难写丝桐。目断书鸿。平淡江山落照中。谁家水调声声怨，黄叶西风。
罗敷歌・采桑子::贺铸::东亭南馆逢迎地，几醉红裙。凄怨临分。四叠阳关忍泪闻。谁怜今夜篷窗雨，何处渔村。
小重山::贺铸::玉指金徽一再弹。新声传访戴，雪溪寒。两行墨妙破冰纨。牵情处，幽恨寄毫端。昵语强羞难。相逢真许似，镜中鸾。
小重山::贺铸::帘影新妆一破颜。玳筵回雪舞，小云鬟。琼枝擢秀望难攀。凝情处，千里望蓬山。歌断酒阑珊。画船箫鼓转，绿杨湾。
渔父词・渔父::周紫芝::人间何物是穷通。终向烟波作钓翁。
花心动::李弥逊::水馆风亭，晚香浓、一番荷芰经雨。簟枕乍闲，襟裾初试，散尽满轩袢暑。断云却送轻雷去，疏林外、玉钩微吐。夜未阑，秋生败叶，暗催庭树。天上佳期久阻。星河畔，仙车缥缈云路。旧恨未平，幽欢难驻，洒落半天风露。
一寸金::李弥逊::仙李盘根，自有云仍霭芳裔。更留雨霜皮，临风玉树，紫髯丹颊，长生久视。鹤帐琅书至。长庚梦、当年暗记。佳辰近，回首西风，渐喜秋英弄霜蕊。暂卷双旌，鸣金吹竹，萱堂伴新戏。对璧月流光，屏山供翠，碧云乍合，飞觞如缀。早晚岩廊侍。
蝶恋花::李弥逊::百尺游丝当秀户。不系春晖，只系闲愁住。拾翠归来芳草路。避人蝴蝶双飞去。困脸羞眉无意绪。陌上行人，记得清明否。消息未来池阁暮。一饷梨花雨。
蝶恋花::李弥逊::足力穷时山已晦。却上轻舟，急棹穿沙背。云影渐随风力退。一川月白寒光碎。唤客主人陶谢辈。拂石移尊，不管游人醉。罗绮丛中无此会。只疑身在烟霞外。
蝶恋花::李弥逊::清晓天容争显晦。溪上群山，戢戢分驼背。谁似浮云知进退。疏林嫩日黄金碎。夜枕不眠憎鼠辈。困眼贪晴，拚被风烟醉。天意有情人不会。分明置我风波外。
蝶恋花::李弥逊::百叠青山江一缕。十里人家，路绕南台去。榕叶满川飞白鹭。疏帘半卷黄昏雨。楼阁峥嵘天尺五。荷芰风清，习习消袢暑。老子人间无著处。一尊来作横山主。
蝶恋花::李弥逊::小小芙蕖红半展。占早争先，不奈腰肢软。罗袜凌波娇欲颤。向人如诉闺中怨。把酒与君成眷恋。约束新荷，四面低歌扇。不放游人偷眼盼。鸳鸯叶底潜窥见。
虞美人::李弥逊::上阳迟日千门锁。花外流莺过。一番春去又经秋。惟有深宫明月、照人愁。暗中白发随芳草。却恨容颜好。更无魂梦到昭阳。肠断一双飞燕、在雕粱。
虞美人::李弥逊::海棠开後春谁主。日日催花雨。可怜新绿遍残枝。不见香腮和粉、晕燕脂。去年携手听金缕。正是花飞处。老来先自不禁愁。这样愁来欺老、几时休。
虞美人::李弥逊::金泥捍拨春声碎。恨入相思泪。醉欺秋水绿云斜。浑似梦中重到、阿环家。主人著意留春住。不醉无归去。只愁银烛晓生寒。明日落花飞絮、满长安。
虞美人::李弥逊::年年江上清秋节。盏面分霜月。不堪对月已伤离。那更梅花开後、海棠时。剑溪难驻仙游路。直上云霄去。藕花恰莫碍行舟。要趁潮头八月、到扬州。
虞美人::李弥逊::方壶小有人谁到。底事春知早。使君和气粲如花。更筑百花深处、驻春华。云关远枕苕溪浅。未放归怀展。看残红紫绿阴斜。鸾凤干霄却上、玉皇家。
青玉案::李弥逊::杨花尽做难拘管。也解趁、飞红伴。骢马无情人渐远。沙平浅渡，雨湿孤村，何处长亭晚。欲凭桃叶传春怨。算不似、斜风倩双燕。
菩萨蛮::李弥逊::小山娇翠低歌扇。雏莺学语春犹浅。无力响方檀。声随玉笋翻。垂鬟云乍染。媚靥香微点。未解作轻颦。凝情已动人。
菩萨蛮::李弥逊::凉飙轻散馀霞绮。疏星冷浸明河水。枕画檐风。秋生草际蛩。雁门离塞晚。不道衡阳远。归恨隔重山。楼高莫凭栏。
菩萨蛮::李弥逊::风庭瑟瑟灯明灭。碧梧枝上蝉声歇。枕冷梦魂惊。一阶寒水明。鸟飞人未起。月露清如洗。无语听残更。愁从两鬓生。
菩萨蛮::李弥逊::馀霞收尽寒烟绿。江山一片团明玉。枕画楼风。愁生草际蛩。金茎秋未老。两鬓吴霜早。忍负广寒期。清尊对语谁。
浣溪沙::李弥逊::小小茅茨隐翠微。桥平双手弄涟漪。好风还动去年枝。得雨疏梅肥欲展，人家次第有芳菲。惜花恰莫探春迟。
浣溪沙::李弥逊::箫鼓哀吟乐楚臣。牙樯锦缆簇江。调高彩笔逞尖新。海角逢时伤老大，莫辞卮酒话情亲。与君同是异乡人。
浣溪沙::李弥逊::向日南枝不奈晴。无风绛雪自飘零。画楼更作断肠声。小侧金荷迎落蕊，高烧银烛照残英。生愁斜月酒初醒。
临江仙::李弥逊::枝上子规催去旆，柳条偏系离情。片云留雨锁愁城。不堪明月夜，寂寞照南荣。莫作东山今日计，风雷已促鹏程。功成来伴赤松行。却寻鸿雁侣，尊酒会如星。
临江仙::李弥逊::燕去莺来昏又晓，劳生莫负心期。菊花何必待开时。十分浮玉蚁，一拍贯珠词。少借笔端烟雨力，不须露染风披。芳心微露定因谁。风流今太傅，萧洒古东篱。
临江仙::李弥逊::多病渊明刚止酒，不禁秋蕊浮香。饮船歌板已兼忘。吴霜羞鬓改，无语对红妆。小拈青枝撩鼻观，绝胜娇额涂黄。独醒滋味怕新凉。归来烛影乱，枕听更长。
临江仙::李弥逊::一片花飞春已减，那堪万点愁人。可能春便负闲身。细思愁不饮，却是自辜春。且共一尊追落蕊，犹胜陌上成尘。杯行到手莫辞频。杏花须记取，曾与此翁邻。
临江仙::李弥逊::试问花枝馀几许，卷帘细雨随人。风光犹恋苦吟身。海棠浑怯冷，为我强留春。细听惜花歌白雪，不知盏面生尘。吹开吹谢漫惊频。少陵真有味，爱酒觅南邻。
醉花阴::李弥逊::翠箔阴阴笼画阁。昨夜东风恶。香迳慢春泥，南陌东郊，惆怅妨行乐。伤春比似年时觉。潘鬓新来薄。何处不禁愁，雨滴花腮，和泪胭脂落。
醉花阴::李弥逊::紫菊红萸开犯早。独占秋光老。酝造一般清，比著芝兰，犹自争多少。霜刀翦叶呈纤巧。手拈迎人笑。云鬓一枝斜，小阁幽窗，是处都香了。
清平乐::李弥逊::烛花催晓。醉玉颓春酒。一骑东风消息到。占得鳖头龙首。长安去路。明朝跃马芳阴。应是花繁莺巧，东君著意琼林。
清平乐::李弥逊::一帘红雨。飘荡谁家去。门外垂杨千万缕。不把东风留住。旧巢燕子来迟。故园绿暗残枝。肠断画桥烟水，此情不许春知。
浪淘沙::李弥逊::把酒挽芳时。醉袖淋漓。多情楚客为秋悲。未抵香飘红褪也，独绕空枝。天女宝刀迟。露染风披。翠云叠叠拥铢衣。知道筠溪春寂寞，来慰相思。
浪淘沙::李弥逊::乐事信难逢。莫放匆匆。飞红撩乱减春容。临水不禁频送客，风袖龙锺。小阁画堂东。绮绣相重。尊前谁唱夏云峰。醒後欲寻溪上路，烟水无穷。
谒金门::李弥逊::春又老。愁似落花难扫。一醉一回才忘了。醒来还满抱。此恨欲凭谁道。柳外数声啼鸟。只恐春风吹不到。断云连碧草。
滴滴金::李弥逊::广平未拚心如铁。恨梅花、隔年别。化工翦水斗春风，似南枝和月。长鲸一饮宁论石。
诉衷情::李弥逊::小桃初破两三花。深浅散馀霞。东君也解人意，次第到山家。临水岸，一枝斜。照笼纱。可怜何事，苦爱施朱，减尽容华。
好事近::李弥逊::春苑杂花芳，诗老剩夸梅格。谁道武陵深处，便不如姑射。莫分红浅与红深，点点是春色。生怕一番风雨，半飘零江国。
鹤冲天::李弥逊::玉液，酿花光。来趁北窗凉。为君小摘蜀葵黄。一似嗅枝香。饮中仙，山中相。也道十分宫样。
天仙子::李弥逊::飞盖追春春约伫。繁杏枝头红未雨。小楼翠幕不禁风，芳草路。无尘处。明月满庭人欲去。一醉邻翁须记取。见说新妆桃叶女。明年却对此花时，留不住。花前语。总向似花人付与。
清平乐::李弥逊::断桥缺月。点点枝头雪。画角吹残声未歇。早是一年春别。寿阳弄粉成妆。柔肠结结丁香。可怕真梅轻妒，游蜂说与何妨。
清平乐::李弥逊::推愁何计。车下忘乘坠。日上南枝春有意。已讶红酥如缀。儿童缓整馀杯。芒鞋午夜重来。素面应憎月冷，真香不逐风回。
清平乐::李弥逊::长红小白。何处寻梅格。日日南山云满额。暗老一分春色。广平赋罢瑶香。细□花蕊商量。留得笔端雨露，後来收拾群芳。
点绛唇::李弥逊::翦翦疏花，托根宛在长松底。蔓柯相倚。便有凌霄志。丹凤忽来，小队迎秋起。留无计。待公归侍。重与分红翠。
虞美人::李弥逊::梨花院落溶溶雨。弱柳低金缕。画檐风露为谁明。青翼来时试问、董双成。去年春酒为眉寿。花影浮金斗。不须更觅老人星。但愿一年一上、一千龄。
醉花阴::李弥逊::池面芙蕖红散绮。鹊噪朱门喜。环佩响天风，香霭杯盘，更约麻姑侍。尘寰不隔蓬莱水。束带岩廊戏。瘦鹤与长松，且伴仙，久住人间世。
醉花阴::李弥逊::帘卷西风轻雨外。揖数峰横翠。楼上地行仙，压玉为醪，旋摘黄金蕊。一觞一阕千秋岁。不愿封侯贵。长伴紫髯翁，踏月吹箫，笑咏云山里。
感皇恩::李弥逊::花院小回廊，庭萱成行。水面红妆翠绡帐。蓬莱云近，风露一番清旷。星郎来碧落，长庚象。素志未酬，丹心益壮。且醉真珠小槽酿。不须皓齿，拍手狂歌清唱。一尊为寿庆，羲皇上。
感皇恩::李弥逊::密竹翦轻绡，华堂初建。卷上虾须待开宴。寿期春聚，芍药一番开遍。砌成锦步帐，笼弦管。绛节近颁，丹雏重见。花里双双乍归燕。重重乐事，凭仗东风拘管。一时分付与，金荷劝。
小重山::李弥逊::鞭凤骖鸾自斗杓。老君亲抱送，下层霄。人间仙李占春饶。千秋里，松月伴吹箫。故国水云遥。谪仙丹荔熟，剥红绡。
小重山::李弥逊::星斗心胸锦绣肠。厌随尘土客，逐炎凉。江山风月伴行藏。无人识，高卧水云乡。肘後有仙方。假饶丹未就，寿须长。
花心动::李弥逊::红日当楼，绣屏开、风舞花随步。绛拂佩兰，香染妆梅，彷佛紫烟真侣。雪消池馆年年会，玻璃泛、小槽新注。弄箫语。云未彻，暖回芳树。瑶检曾寿缕。好系日萦春，驭鸾深驻。桂殿影寒，蓬山波阔，未似彩衣庭户。坐看鹤鬓云来戏，重重拜、天阶雨露。
渔家傲::李弥逊::海角秋高风力骤。楼台四面山容瘦。季子貂裘寒欲透。悬弧昼。高歌棣萼聊卮酒。且共追欢宽白首。清闲赢得身长久。世上功名翻覆手。为君寿。腰间要看悬金斗。
阮郎归::李弥逊::黄花犹未拆霜枝。今年秋较迟。六么催泛玉东西。登高庆诞时。神仙事，古来稀。且为千岁期。戏莱堂上两庞眉。何妨举案齐。
醉落托::李弥逊::霜林变绿。画帘桂子排香粟。一声檀板惊飞鹜。弦管楼高，谁在阑干曲。人生一笑难相属。满堂何必堆金玉。
柳梢青::李弥逊::寿烟笼席。采莲新按，舞腰无力。占尽风光，人间天上，今夕何夕。蓝袍换了莱衣，庆岁岁、君恩屡锡。连夜欢声，满城佳气，和春留得。
点绛唇::李弥逊::花信争先，暗将春意传桃李。寿卿同醉。绿野连珠履。麟阁丹青，眷注耆英裔。眉间喜。日边飞骑。来促东山起。
十样花::李弥逊::陌上风光浓处。第一寒梅先吐。待得春来也，香销减，态凝伫。百花休谩妒。陌上风光浓处。繁杏枝头春聚。艳态最娇娆，堪比并，东邻女。红梅何足数。陌上风光浓处。日暖山樱红露。结子点朱唇，花谢後，君看取。流莺偏嘱付。陌上风光浓处。忘却桃园归路。洞口水流迟，香风动，红无数。吹愁何处去。陌上风光浓处。最是海棠风措。翠袖衬轻红，盈盈泪，怨春去。黄昏微带雨。陌上风光浓处。自有花王为主。富艳压群芳，蜂蝶戏，燕莺语。东君都付与。陌上风光浓处。红药一番经雨。把酒绕芳丛，花解语。
菩萨蛮::李弥逊::江城烽火连三月。不堪对酒长亭别。休作断肠声。老来无泪倾。风高帆影疾。目送舟痕碧。锦字几时来。薰风无雁回。
水调歌头::王以宁::岁晚橘洲上，老叶舞愁红。西山光翠，依旧影落酒杯中。人在子亭高处，下望长沙城郭，猎猎酒帘风。远水湛寒碧，独钓绿蓑翁。怀往事，追昨梦，转头空。孙郎前日，豪健颐指五都雄。起拥奇才剑客，十万银戈赤帻，歌鼓壮军容。何似裴相国，谈道老圭峰。
水调歌头::王以宁::大别我知友，突兀起西州。十年重见，依旧秀色照清眸。常记鲒狂客，邀我登楼雪霁，杖策拥羊裘。山吐月千仞，残夜水明楼。黄粱梦，未觉枕，几经秋。与君邂逅，相逐飞步碧山头。举酒一觞今古，叹息英雄骨冷，清泪不能收。鹦鹉更谁赋，遗恨满芳洲。
满庭芳::王以宁::山耸方壶，潮通碧海，江东自昔名家。玉真仙子，佩粲朝霞。一种天香胜味，笑杨梅、不数枇杷。难模写，牟尼妙质，光透紫丹砂。咨嗟。如此辈，不知何为，留滞天涯。料甘心远引，无意纷华。一任姚黄魏紫，供吟赏、银烛笼纱。南游士，日餐千颗，不愿九霞车。
满庭芳::王以宁::千古南阳，刘郎乡国，依约楚俗秦风。英姿豪气，耆旧笑谈中。佩来从帝所，许洲花、潭菊从容。霜秋晓，凉生日观，极目送飞鸿。主公。天下士，挥豪万字，一饮千锺。醉高歌起舞，唤醒人龙。我自人间漫浪，平生事、南北西东。辞公去，寒眸激电，曾识小安丰。
满庭芳::王以宁::五十七年，侵寻老矣，小庵初筑林。故人相过，喜雪舞祥。遍野跳珠浅玉，纵儿童、收满金瓶。明年待，洗光银海，袖手看升平。先生。齐物久，蚁丘罢战，蜗角休征。趁尊前身健，有酒须倾。随分村歌社舞，何须问、武宿文星。忘怀矣，未能忘酒，相与醉忘形。
满庭芳::王以宁::千古黄州，雪堂奇胜，名与赤壁齐高。竹楼千字，笔势压江涛。笑问江头皓月，应曾照、今古英豪。菖蒲酒，尊无恙，聊共访临皋。陶陶。谁晤对，粲花吐论，宫锦纫袍。借银涛雪浪，一洗尘劳。好在江山如画，人易老、双鬓难。升平代，凭高望远，当赋反离骚。
蓦山溪::王以宁::平山堂上，侧盏歌南浦。醉望五州山，渺千里、银涛东注。钱郎英远，满腹贮精神，窥素壁，墨栖鸦，历历题诗处。风裘雪帽，踏遍荆湘路。回首古扬州，沁天外、残霞一缕。德星光次，何日照长沙，渔夫曲，竹枝词，万古歌来暮。
蓦山溪::王以宁::雕弓绣帽。戏马秦淮道。风入马啼轻，曾踏遍、淮堤芳草。飞英点点，春事已阑珊，风雨横，别离多，断送英雄老。功名终在，休惜芳尊倒。谈笑下燕云，看千里、风驱电扫。男儿此事，莫待鬓丝棼，汉都护，万年觞，玉殿春风早。
念奴娇::王以宁::天工何意，碎琼玉佩，书空千尺。箬笠蓑衫扁舟下，淮口烟林如织。飞观嶙峋，子亭突兀，影浸澄淮碧。纶巾鹤氅，是谁独笑携策。遥想易水燕山，有人方醉赏，六花如席。云重天低酣歌罢，胆壮乾坤犹窄。射雉归来，铁鳞十万，踏碎千山白。紫箫声断，唤回春满南陌。
念奴娇::王以宁::云收天碧。渐风高露冷，群喧初寂。远浦归舟荒渡口，搴篷横棹堤侧。一带澄江，十分蟾影，千里寒光白。襟怀迎爽，有人独步携策。遥想帘卷琼楼，凭阑凝望，此意知何极。声断琴箫双凤驾，凌厉飞仙同籍。问汉乘槎，采珠临海，往事空踪迹。莫辞吟赏，终宵清景难得。
念奴娇::王以宁::晚烟凝碧。渐渔村山市，人归寂寂。有客飞舟还顾访，应讶纶巾侧。得意忘年，推诚投分，高论追元白。英标逸气，笑予穷抱真策。兴尽又复言归，秋风分袂，浩荡思无极。咫尺昭山明翠壁，那知中隐咸籍。说梦难听，闭门寻梦，肯念栖萍迹。浪吟狂醉，几时还共重得。
鹧鸪天::王以宁::昔有书生荐寿杯。清词妙绝贺方回。黄花也欲为君寿，先向重阳六日开。跻楚俗，上春台。政成归去位三台。明年寿酒君王劝，知有传宣敕使来。
鹧鸪天::王以宁::帝乙何年骑玉龙。武夷仙伯笑相从。长庚瑞应游仙梦，碧藕花开解愠风。歌既醉，乐元丰。明良相悦寿无穷。野人更有深深祝，笑指三台十八公。
鹧鸪天::王以宁::桃李纷纷春事催。桐花风定牡丹开。天麟下作人间瑞，玉燕清宵入梦来。红玉酎，紫霞杯。五云深处望三台。君家况有庭前柏，好个擎天八柱材。
临江仙::王以宁::眼看西园红与紫，年来几度芳菲。吾生四十渐知非。祗思青箬笠，江上雨霏霏。饮酒但知寻夏季，不须远慕安期。丹成仙去是何时。龟藏何必学，春日正迟迟。
临江仙::王以宁::此理循环如引锯，春来百草菲菲。道人一笑悟前非。功名真长物，夕霭与朝霏。梦褥清孙今绿隐，漫郎自许风期。江楼景物得旬时。平芜三百里，天阔夕阳迟。
临江仙::王以宁::闻道洛阳花正好，家家遮户春风。道人饮处百壶空。年年花下醉，看尽几番红。此拐又从何处去，飘蓬一任西东。语声虽异笑声同。一轮清夜月，何处不相逢。
浣溪沙::王以宁::起看船头蜀锦张。沙汀红叶舞斜阳。杖拿惊起睡鸳鸯。木落群山雕玉□，霜和冷月浸澄江。疏篷今夜梦潇湘。
西江月慢::吕渭老::春风淡淡，清昼永、落英千尺。桃杏散平郊，晴蜂来往，妙香飘掷。傍画桥、煮酒青帘，绿杨风外，数声长笛。记去年、紫陌朱门，花下旧相识。向宝帕、裁书凭燕翼。望翠阁、烟林似织。闻道春衣犹未整，过禁烟寒食。但记取、角枕情题，东窗休误，这些端的。更莫待、青子绿阴春事寂。
思佳客::吕渭老::曾醉扬州十里楼。竹西歌吹至今愁。燕衔柳絮春心远，鱼入晴江水自流。情渺渺，梦悠悠。
思佳客::吕渭老::薄薄山云欲湿花。双双燕子入帘斜。西楼尚记垂垂雪，酌酒犹残片片霞。人已远，发成华。
夜游宫::吕渭老::帘外繁霜未扫。楼角动、玉绳横晓。百和交焚瑞烟绕。霁霞明，画屏深，天渺渺。喜色连池沼。荐眉寿、玉儿娇小。
浣溪沙::吕渭老::风扫长林雪压枝。纷纷冻鹊傍帘飞。一尊聊作破寒威。春意正愁梅漏泄，客情尤怕病禁持。曲阑干外日初迟。
南歌子::吕渭老::片片云藏雨，重重雾隐山。可怜新月似眉弯。今夜断肠凝望、小楼寒。梦断云房远，书长蜡炬残。夜妆应罢短屏间。都把一春心事、付梅酸。
如梦令::吕渭老::珠阁雨帘高卷。望断碧梧墙院。短梦有幽寻，晓枕一峰云乱。谁见。谁见。风散菊英千片。
浣溪沙::吕渭老::微绽樱桃一颗红。断肠声里唱玲珑。轻罗小扇掩酥胸。惹鬓蛛丝新有喜，窥窗月彩旧相从。清宵一醉许谁同。
浪淘沙::吕渭老::凉露洗秋空。菊径鸣蛩。水晶帘外月玲珑。烛蕊双悬人似玉，簌簌啼红。宋玉在墙东。醉袖摇风。心随月影入帘栊。戏著锦茵天样远，一段愁浓。
醉桃源・阮郎归::吕渭老::棂香新染砑红绫。腰肢瘦不胜。合欢小幌掩馀酲。芙蓉入梦频。山不尽，水无情。锦河隔锦茵。
思佳客::吕渭老::梦里相逢不记时。断肠多在杏花西。微开笑语兜鞋急，远有灯光掠鬓迟。辞永夜，失深期。
小重山::吕渭老::雨洗檐花湿画帘。知他因甚地，瘦厌厌。玉人风味似冰蟾。愁不见，烟雾晓来添。烦恼旧时谙。新来一段事，未心甘。
柳梢青::吕渭老::远帘笼月。谁见南陌，子规啼血。萸糁菊英，整冠落帽，一时虚说。五湖自有深期，曾指定、灯花细说。燕子巢空，秋鸿程远，音书中绝。
卜算子::吕渭老::云破月高悬，照我双双泪。人在朱桥转曲西，翠幕重重闭。要见索商量，见了还无计。心似长檠一点灯，到晓清清地。
卜算子::吕渭老::眉为占愁多，镇日长长敛。试问心中有底愁，泪早千千点。莫唱短因缘，缘短犹伤感。谁信萧郎是路人，常有深深念。
卜算子::吕渭老::一日抵三秋，半月如千岁。自夏经秋到雪飞，一向都无计。续续说相思，不尽无穷意。若写幽怀一段愁，应用天为纸。
卜算子::吕渭老::得酒解愁烦，多病还疏酒。本是多情失意人，此味如何受。沈醉且高歌，不饮心常有。守著残灯斗著眉，怎不腰肢瘦。
如梦令::吕渭老::多谢西池桃李。伴我一春沈醉。能有几多香，陪了一江来泪。憔悴。憔悴。又是落花铺地。
木兰花慢::吕渭老::石榴花谢了，正荷叶、盖平池。试玛瑙杯深，琅簟冷，临水帘帷。知他故人甚处，晚霞明、断浦柳枝垂。唯有松风水月，向人长似当时。依依。望断水穷，云起处、是天涯。奈燕子楼高，江南梦断，虚费相思。
木兰花慢::吕渭老::对修篁万个，更疏雨、洗琅。望燕外晴丝，鸥边水叶，胡蝶成团。榴红劝人把酒，泛菖蒲、对客不成欢。金缕新番彩索，始知今岁衣宽。年年。此日青楼，花缺处、倚阑干。记小扇清歌，蛮笺妙墨，不觉更残。
木兰花慢::吕渭老::桂乡云万缕，更飞雨、洗香车。念密会经年，银潢浪阻，玉露期赊。灵星瑞桥对展，散匆匆、喜色满天涯。回首丁宁晓角，未宜吹动梅花。家家。竟赏彩茸，穿桂影、醉流霞。渐舞袖翻鸾，歌声缀凤，钗影交加。
恋香衾::吕渭老::记得花阴同携手，指定日、许我同欢。唤做真成，耳热心安。打叠从来不成器，待做个、平地神仙。又却不成些事，蓦地心残。据我如今没投奔，见著你、泪早偷弹。对月临风，一味埋冤。
豆叶黄・忆王孙::吕渭老::芰荷香外一声蝉。风撼琅惊昼眠。刻烛题诗花满笺。
豆叶黄・忆王孙::吕渭老::晚妆新试碧衫凉。金鸭犹残昨夜香。柳际风来月满廊。
豆叶黄・忆王孙::吕渭老::轻罗团扇掩微羞。酒满玻璃花满头。小板齐声唱石州。
豆叶黄・忆王孙::吕渭老::林花著雨褪胭脂。叶底双桃结子迟。对镜凭郎略皱眉。
豆叶黄・忆王孙::吕渭老::玉萧风外一声清。粉面婵娟月对明。紫府楼台夜不扃。
千秋岁::吕渭老::宝蟾悬镜。露颗倾荷柄。飞萤点点明花径。凝愁情不展，宿酒风还醒。天似晓，银河半落星相趁。心事都无定。才致元相称。春过了，秋将近。小窗通竹圃，野色连金井。得仗个，多情燕子分明问。
好事近::吕渭老::心事已成空，春尽百花零落。谁见黄鹂百啭，索东君评泊。晓来枝上语绵蛮，应悔向来错。看则绿阴青子，却惶无托。
南乡子::吕渭老::小雨阻行舟。人在烟林古渡头。欲挈一尊相就醉，无由。谁见横波入鬓流。百计不迟留。明月他时独上楼。水尽又山山又水，温柔。占断江南万斛愁。
南乡子::吕渭老::樊子唤春归。梦逐杨花满院飞。吹过西家人不见，依依。萍点荷钱又满池。屈指数佳期。何日凭肩对展眉。倾尽十分应不醉，迟迟。何惜樱桃杏子时。
浪淘沙::吕渭老::纤指捧玻璃。莫惜重持。自离阆苑失回期。门掩东风桃著子，帘影迟迟。楼上正横篦。荷气沾衣。谁将名玉碾花枝。不比寻常红与紫，取次芳菲。
卜算子::吕渭老::渡口看潮生，水满蒹葭浦。长记扁舟载月明，深入红云去。荷尽覆平池，忘了归来路。谁信南楼百尺高，不见如莲步。
小重山::吕渭老::云护柔条雪压枝。斜风吹绛蜡，点胭脂。蔷薇柔水麝分脐。园林晚，脉脉带斜晖。深阁绣帘低。宝奁匀泪粉，晚妆迟。
惜分钗・撷芳词::吕渭老::春将半。莺声乱。柳丝拂马花迎面。小堂风。暮楼锺。草色连云，暝色连空。重重。秋千畔。何人见。宝钗斜照春妆浅。酒霞红。与谁同。
惜分钗・撷芳词::吕渭老::重帘挂。微灯下。背兰同说春风话。月盈楼。泪盈眸。觑著红，无计迟留。休休。莺花谢。春残也。等闲泣损香罗帕。见无由。恨难收。
如梦令::吕渭老::花趁清明争展。白白红红满院。莫怪泪痕多，爱底不能得见。凝恋。凝恋。门外雨飞帘卷。
水龙吟::吕渭老::年年九月西湖，绣船继日笙箫拥。五云深处，红帘一桁，语莺歌凤。群玉峰头，影娥池畔，烟霞飞动。认蓬瀛仙子，云程路远，贪人世、瑶池梦。要看黄尘清海，戏真珠、麻姑清纵。曲门自有，菊金芳砌，月篦浮栋。子著宫桃，舞翻官柳，霞杯纤捧。待明年更把，西风妙曲，按成新弄。
鹊桥仙::吕渭老::西风不落，薄衾孤枕，记起花时些个。宿愁新恨两关心，说道理、分疏不可。别愁如絮，佳期何在，古屋萧萧灯火。打窗风雨又何消，梦未就、依前惊破。
点绛唇::吕渭老::扇列红鸾，赭黄日色明金殿。御香葱茜。宝仗香风暖。咫尺天颜，九奏朝阳管。群臣宴。醉霞凝面。午漏传宫箭。
点绛唇::吕渭老::俊眼犀心，尊前如有乘鸾便。过愁传怨。只许灯光见。见了重休，河汉明遮断。深深院。乱风飘霰。揉了双罗燕。
水调歌头::吕渭老::解衣同一笑，聊复起厨烟。醉乡何处，与君舒啸入壶天。长怪时情狭隘，杯酒岂容我辈，不上谪仙船。雅志念湖海，小艇一丝竿。夜迢迢，灯烛下，几心闲。平生得处，不在内外及中间。点检春风欢计，惟有诗情宛转，馀事尽疏残。彩笔题桐叶，佳句问平安。
好事近::吕渭老::世事莫牵萦，乐取这闲时节。且恁醉来醒去，免光阴虚设。有则有个泼心儿，不敢被利名啜。却待两手分付，与风花雪月。
好事近::吕渭老::长记十年前，彼此玉颜云发。尊酒几番相对，乐春花秋月。而今各自困飘零，憔悴几年别。说著大家烦恼，且大家休说。
青玉案::吕渭老::一尊聊对西风醉。况九日、明朝是。曾与茱萸论子细。江天虚旷，暮林横远，人隔银河水。碧云渐展天无际。吹不断、黄昏泪。
倾杯乐::林季仲::璧月初圆，彩云轻护，散雪叠冰凉馆。张眉竞巧，赵瑟新成，整顿戏衫歌扇。寿酒殷勤，娇语温柔，只愁杯浅。正连山玉枕，回波瑶席，漏长更款。良会久、细拥香肩，瑶庭闲步，共指渡河星点。今朝此日，同祝卿卿，福寿禄星齐转。
庆清朝::王之道::晓日彤墀，春风黄伞，天颜咫尺清光。恩袍初赐，一时玉质金相。济济满廷鹭，月卿映、日尹星郎。鸣鞘绕，锦鞯归路，醉舞醒狂。追随宝津琼苑，看穿花帽侧，拂柳鞭长。临流夹径，参差绿荫红芳。
谒金门::王之道::春睡起。金鸭暖消沈水。笑比梅花鸾鉴里。嗅香还嚼蕊。琼户倚来重倚。又见夕阳西坠。门外马嘶郎且至。失惊心暗喜。
蝶恋花::王之道::春入花梢红欲半。水外绿杨，掩映笙歌院。霁日迟迟风扇暖。天光上下青浮岸。归去画楼烟暝晚。步拾梅英，点缀宫妆面。美目碧长眉翠浅。消魂正值回头看。
蝶恋花::王之道::檐溜潺潺朝复暮。燕子衔泥，穿幕来还去。素锦青袍知有处。花光草色迷汀渚。春不负人人自负。君看流觞，只恁良宵度。厌小桃如泣诉。东风莫漫飘红雨。
蝶恋花::王之道::城上春旗催日暮。柳絮沾泥，花蕊随流去。记得前时行乐处。小桥水渌初平渚。玉子纹楸谁胜负。不道光阴，暗向闲中度。天若有情容我诉。春来底事多阴雨。
蝶恋花::王之道::庭院雨馀秋意晚。一阵风来，到处清香遍。把酒对花情不浅。花前敢避金杯满。卜酴虽惯见。常恨搀先，不是君徒伴。莫把龙涎轻斗远。流芳肯逐炉烟断。
蝶恋花::王之道::碧雾暗消香篆半。花影穿帘，厌苍苔院。一双塘水暖。浮沈时近垂杨岸。雨过不知春事晚。但怪朱唇，得酒红潮面。野蔌山肴三四盏。携尊更向花前看。
蝶恋花::王之道::玉子纹楸频较路。胜负等闲，休冶黄金注。黑白斑斑乌间鹭。明窗净几谁知处。逼剥声中人不语。见可知难，步武来还去。何日挂冠宫一亩。相从识取棋中趣。
蝶恋花::王之道::曾向水边云外见。争似霜蕤，照映苍苔院。檀口半开金袅线。端相消得纶巾岸。点缀南枝红旋旋。准拟杯盘，日向花前宴。飞雪飘飘云不卷。何人览镜凭阑看。
蝶恋花::王之道::杏靥桃腮俱有。常避孤芳，独斗红深浅。犯雪凌霜芳意展。玉容似带春寒怨。分得数枝来小院。依倚铜瓶，标致能清远。淡月帘栊疏影转。骚人为尔柔肠断。
蝶恋花::王之道::寒雨霏霏江上路。不见书邮，病目空凝注。沙觜尽头飞白鹭。篙师指似人来处。自笑自怜还自语。钝滞如君，只合归田去。竹屋数间环亩。个中自有无穷趣。
宴山亭・燕山亭::王之道::微雨斑斑，晕湿海棠，渐觉燕脂红褪。迟日短垣，娇怯和风，摇曳一成春困。玉软酴酥，扶不起、晚妆慵整。愁恨。对佳时媚景，可堪重省。曾约小桃新燕，有蜂媒蝶使，为传芳信。西蜀杜郎，东坡苏老，道也道应难尽。一朵风流，雅称且、凤翘云鬓。
风流子::王之道::扁舟南浦岸，分携处、鸣佩忆珊珊。见十里长堤，数声啼，至今清泪，襟袖斓斑。谁信道，沈腰成瘦减，潘鬓就衰残。漫把酒临风，看花对月，不言拄笏，无绪凭阑。相逢复相感，但凝情秋水，送恨春山。应念马催行色，泥溅征衫。
玉连环・解连环::王之道::流水细通何处。柳溪新雨。清风十里送篮舆，行不尽、山无数。一簇楼台堵。
江城子::王之道::新篁初上箨龙陂。绿阴稀。绿阴稀。墙外石榴，花放两三枝。裙褶绛纱还半皱，追往事，惜佳期。流莺娇婉燕双飞。雨晴时。雨晴时。
江城子::王之道::寒光凌乱六花纤。巧穿帘。不鸣檐。十里黄垆，遥望辨青帘。玉树参差何处觅，吟雪曲，拈霜髯。坐来令我看无厌。拟名盐。试尝甜。
水调歌头::王之道::颢气遍寰宇，风露逼衣裘。中秋昨夜，明月千里满西楼。人道当年今日，海上骑鲸仙客，乘兴下瀛州。雅志在扶世，来佐紫宸游。庙堂上，须早计，要嘉谋。牙床锦帐，三岁江北叹淹留。好在蟹螯如臂，判取兵厨百斛，与客醉瑶舟。待得蟠桃熟，相约访浮丘。
水调歌头::王之道::湖上有佳色，黄菊傲霜秋。一尊相属，谈咏彼此得无愁。何处鲈鱼初荐，错俎金齑点脍，令我忆东州。双鹭带斜日，飞下白苹洲。晚风劲，吹残酒，袭破裘。故人俱在，江左底事独淹留。归去草堂侵夜，一点青荧灯火，得句可忘忧。欲识无穷意，终日倚城楼。
水调歌头::王之道::斜阳明薄暮，暗雨霁凉秋。弱云狼藉，晚来风起，席卷更无留。天外老蟾高挂，皎皎寒光照水，金璧共沈浮。宾主一时杰，倾动庾公楼。渡银汉，玉露，势欲流。不妨吟赏，坐拥红袖舞还讴。暗祝今宵素魄，助我清才逸气，稳步上瀛洲。欲识瀛洲路，雄据六鳌头。
水调歌头::王之道::琼树挂初日，珠箔卷清霜。夜来溪上微雨，佳节过重阳。共庆当年此际，曾见天麟协梦，华阀挂蓬桑。人作鲁侯祝，俾尔寿而臧。保疲瘵，旌德善，致吉祥。会看报政，朝夕芝检趣徵黄。不藉灵丹九转，不用蟠桃三窃，源远自流长。愿借沧溟富，斟酌荐瑶觞。
水调歌头::王之道::败屋拥破衲，惊飙漫飕。不离当处人见，操慧上蓝游。弹指九州四海，浪说其来云聚，其去等风休。莫作袈裟看，吾道惯聃丘。齐死生，同宠辱，泯春秋。高名厚利，眇若天地一蜉蝣。闲举前人公案，试问把锄空手，何似步骑牛。会得个中语，净土在阎浮。
水调歌头::王之道::暑雨湿修竹，凉吹入高檐。鹭洲锺阜如画，霁色为纤。槛外藕花无数，妆点休祥嘉应，不觉有秋炎。谪仙堕人世，香雾郁重帘。富才艺，强记览，三万签。须信公侯有种，道义自相渐。此去腰金佩玉，回视依莲泛水，岁月亦何淹。称觞还戏彩，无惜醉厌厌。
青玉案::王之道::金尊照坐红裙绕。怪一饷、歌声悄。乱扑珠帘风絮晓。香薰笑语，酒烘颜色，莫逐流年老。诗涛入笔悬河倒。快万里云天为君扫。
青玉案::王之道::逢人借问钱塘路。我亦欲、西湖去。目送兰桡知几度。鳌峰浮玉，鲸波飞雪，正是潮来处。海棠花下春将暮。缓唱新词味佳句。
青玉案::王之道::半年不踏轩车路。仿佛过、长桥去。贴水行云风送度。两行高柳，一坡修竹，是我尝游处。黄鹂休叹青春暮。出谷迁乔旧家句。
凤箫吟・芳草::王之道::雨溟。年年今日，农夫共卜新丰。登高随处好，银瓶突兀，南峙对三公。真珠露菊，更芙蓉、照水匀红。但华发衰颜，不堪频鉴青铜。相逢。行藏休借问，且徘徊、目送飞鸿。十年湖海，千里云山，几番残照凄风。
谒金门::曹勋::春待去。帘外连天飞絮。老大心情慵纵步。草迷池上路。春去不知何处。欲问谁能分付。但有清阴遮院宇。晚莺和暮雨。
玉楼春::曹勋::昔年曾到神清洞。笑领希夷非夙梦。看时须到月边乌，养处且论铅与汞。土膏仍有黄芽动。
饮马歌::曹勋::边头春未到。雪满交河道。暮沙明残照。塞烽云间小。断鸿悲。陇月低。
长寿仙促拍::曹勋::舜德日辉光，正初冬盛期。东朝喜、诞生时。向彤闱、清净均化有，自然和气。长生久视，金殿熙熙。宴瑶池。衣俱侍、玳筵启。花如锦、耀朝晖。
长寿仙促拍::曹勋::绛阙，正春光到时。当人日、诞芳仪。向宫壶、雅著徽誉美，懿德无亏。深被恩荣，金殿宴嬉。气融怡。贤均木，宜颂二南诗。天心喜、锦筵启。
浣溪沙::曹勋::西苑烟光倚槛新。桃花艳艳静无尘。照溪红映一天云。肯放落红流出水，且寻歌舞赏明春。持杯知是洞中人。
浣溪沙::曹勋::日上龙城散晓阴。琼芳堂下玉成林。江梅开未十分深。随处锦亭穹帐暖，冷香邀住入衣襟。酒肠判断付频斟。
酒泉子::曹勋::连面霜风。野馆山村逢至日，开怀欲酒杯空。与谁同。一缄来信托飞鸿。信里催归无限意，黄昏应是出房栊。夜香浓。
诉衷情::曹勋::人情世态饱经过。眼也见来多。忙中掉得便去，不是有人唆。云似舞，水如歌。笑呵呵。这回还我，半世偎绥，一味磨跎。
诉衷情::曹勋::得抽头处好抽头。等待几时休。贤且广张四至，我早已优游。黄道服，布钱绉。煞风流。往来熟後，也没惊怕，也没忧愁。
朝中措::曹勋::酴芳架引繁英。香远透帘清。更与洛阳花市，一齐移在宫庭。
朝中措::曹勋::斜斜整整暗江湾。蓑笠有无间。应与君家却暑，冷看白满群山。
谒金门::曹勋::香乍起。满院垂垂岩桂。未卷珠帘香已至。酒杯言笑里。叶下茸金繁蕊。别是清妍风致。更远随人闻细细。月华天似水。
谒金门::曹勋::春渐至。雪染梅梢轻细。试路新芜殊可喜。冷云闲照水。白苎今年不寄。最好且寻幽会。不怕清寒侵紫绮。看灯同晚醉。
玉蹀躞・解蹀躞::曹勋::雨过池台秋静，桂影凉清昼。槁叶喧空，疏黄满堤柳。风外残菊枯荷，凭阑一饷，犹喜冷香襟袖。少欢偶。人道消愁须酒。酒又怕醒後。
水调歌头::曹勋::江影浮空阔，江水拍天流。山藏地秘，伟观须是伟人收。闻道烟斜雨暗，还留月底风边，墨客一凝眸。阑槛随指顾，江海还生秋。绣帘卷，开绮宴，翠香浮。邹枚宾从俱咏，韵闲出嘉谋。点点群山吴楚，历历三州灯火，潮落没沙鸥。老子会心处，应已付南楼。
醉思仙::曹勋::记华堂。对宝台绛蜡，红艳成行。乌云髻映，浅浅宫妆。江梅媚，生嫩脸，莹素质，自有清香。歌喉稳，按镂版缓拍，娇倚银床。天外行云驻，轻尘暗落雕梁。似晓莺历历，琼韵锵锵。
江神子・江城子::曹勋::南丰诗将驻灵江。下明光。惹天香。十雨五风，连岁致丰穰。初夏清和才四日，开寿席、宴华堂。严宸已奏二南章。眷循良。比龚黄。
满庭芳::曹勋::老不求名，心惟耽静，旧缘历过艰难。杜门无事，一味放痴顽。只藉炉香上彻，与天地、平直交关。真人喜，扶晨遣客，时暂下仙班。矜怜。身已病，九疑夙驾，来顾台山。看神超清境，玉炼朱颜。为向芝田桂圃，收妙有、与作真丹。他年报，冲融朝礼，香火紫云间。
满庭芳::曹勋::秋色澄晖，蟾波增莹，桂华宫殿香凝。夜凉天半，横管度新声。应是齐吹万指，岩谷震、石裂霜清。天如水，飞云散尽，江月照还明。人间，何处有，祥风缓引，飘下层城。想广寒光冷，妙舞轻盈。愿上君王万寿，空伫忆、酒海吞鲸。归来也，惊涛隐隐，馀韵入青冥。
武陵春::曹勋::今岁重阳经闰早，金蕊粲繁枝。玉殿珠楼步辇随。高兴在东篱。且泛金英同潋滟，休与傲霜期。
武陵春::曹勋::玉露金风寻胜去，一月看三州。红叶黄花满意秋。真是巧装愁。我在天台山下住，松菊占深幽。
武陵春::曹勋::惨惨江云浑不动，玉雪耿孤芳。ピ萼绿仙人带暗香。ピ风韵冷尤长。ピ陇信不来寒日晚，疏影照澄江。ピ
武陵春::曹勋::春到小园春草绿，烟雨湿云山。池上梅花已半残。无奈晚来寒。不怕醉多只怕醒，花影上阑干。
玉楼春::曹勋::九重盛旦薰风候。佳气氛氲横永昼。眉心烟彩拥群仙，华宴重开同圣后。箫韶宫殿锵金奏。
玉楼春::曹勋::佳时莫放游鞍倦。梅润清薰随处宴。不妨一半雨兼风，况对有情莺与燕。琼艘百柁花千点。
浪淘沙::曹勋::归意逐飞鸿。点点书空。爱渠南去晓烟中。不似老人尘土里，一似痴聋。庭院晚来风。还过秋客。旧时与客绕珍丛。有酒不曾无客醉，欢与秋浓。
浪淘沙::曹勋::秋杪喜新凉。烟淡池塘。团团岩桂作风光。多少水云萧散意，都付芬芳。雨逐漏声长。小院回廊。枕边清梦几悠扬。只恐四檐声未断，洗褪幽香。
鹧鸪天::曹勋::枫落吴江肃晓霜。洞庭波静耿云光。芳苞照眼黄金嫩，纤指开新白玉香。盐胜雪，喜初尝。微酸历齿助新妆。直须满劝三山酒，更喜持杯云水乡。
鹧鸪天::曹勋::准拟中秋快客情。新亭雨後喜登临。彩蟾特地中宵出，吹散层云十日阴。松露重，月烟深。祥云捧玉到天心。金波动是经年别，为酌金荷醉碧琳。
鹧鸪天::曹勋::曾到东风最上头。低云阁雨接溪流。只应缟袂闺房秀，尚带天香汗漫游。当日暇，从贤侯。冲寒迎翠小迟留。归骖白凤来何处，更指玉霄城畔楼。
鹧鸪天::曹勋::雪後疏香一两枝。高轩乘兴访春时。金蕉酌酒应须醉，玉指传觞岂易辞。嗟老大，喜追随。南楼宵漏任迟迟。已闻水部神仙语，更诵骑鲸短李诗。
好事近::曹勋::花动两山春，绿绕翠围时节。雨涨晓来湖面，际天光清彻。移尊兰棹压深波，歌吹与尘绝。应向断云浓淡，见湖山真色。
好事近::曹勋::密密偃蜂房，香远未应时霎。薇露紫烟尽，任风欺雪压。老人曾饮百川空，相对肯微呷。揽取占先风度，醉高烧红蜡。
好事近::曹勋::潮尽海波平，赏尽绿烟凉月。罗袂乍迎风快，悄喜欢不彻。一年好处记如今，朝暮更无热。庭院晚来些雨，是开尊时节。
胜胜慢・声声慢::曹勋::素商吹景，西真赋巧，桂子秋借蟾光。层层翠葆，深隐幽艳清香。占得秀岩分种，天教薇露染娇黄。珍庭晓，透肌破鼻，细细芬芳。应是月中倒影，喜馀叶婆娑，灏色迎凉。移根上苑，雅称曲槛回廊。
一剪梅・一翦梅::曹勋::不占前村占宝阶。芳影横斜积渐开。水边竹外冷摇春，一带冲寒，香满襟怀。管领东风要有才。
御街行::曹勋::凌寒架雪知春近。闲探处、如相问。溪流清浅暮云低，玉蓓横斜风定。晚枝雀，幽姿方展，还映疏篁冷。镜鸾妆罢明梢嫩。犹记宜相并。如今却月别传香，知引何人幽兴。不堪楼上，昭华吹断，声与愁肠尽。
行香子::曹勋::也爱休官。也爱清闲。谢神天、教我愚顽。眼前万事，都不相干。访好林峦。好洞府，好溪山。日月如盘。缺又还圆。自然他、虎踞龙蟠。河东上下，一撞三关。
蓦山溪::曹勋::乌龙云洞，神护红尘外。金鼎养丹砂，有仙卿、清修名世。三千功行，活字少人知，松露，紫烟深，知是聃翁裔。吹箫後约，岂慕穿青紫。八十在人间，比当日、何须指李。相逢一笑，酒量海同宽，拔宅隐，玉霄寒，升举应新岁。
千秋岁::曹勋::洞房秀韵，结绮临春後。都压尽，名花柳。锦堂笼翡翠，璨枕同清昼。谁似得，佳时占断长欢偶。我昔闻名久。欲见成消瘦。寻不遇，空回首。征途难驻马，坐想冰姿秀。凭寄语，南归更趁酴酒。
水龙吟::曹勋::冻云阁雨，长风送雪，万里无凝滞。斜斜整整，纯白入素，应同太始。袁巷萧条，冷光寒透，有人曾至。但圆虚上下，澄明莹洁，如□□、混元气。时听松篁泻坠。任山川、珠联玉缀。一尘不染，一毫不现，真空妙治。祥应三白，润归多稼，已成丰岁。待收拾大翁，茶盐贺喜，兴村东醉。
念奴娇::曹勋::烘帘昼暖，正飞花堆锦，风迟烟暮。绿叶成阴春又老，甲子谁能重数。梅已青圆，雪深犹记，曾拈疏枝否。须知物外，这些光景常驻。闻道江水东头，同门相过，不作儿女语。醉墨凌波歌数阕，心迹都忘逆旅。胸次扶摇，壶中光景，肯与人同趣。栖尘功就，浩然俱待飞去。
念奴娇::曹勋::半阴未雨，洞房深、门掩清润芳晨。古鼎金炉，烟细细、飞起一缕轻云。罗绮娇春。争拢翠袖，笑语惹兰芬。歌筵初罢，最宜斗帐黄昏。楼上念远佳人。心随沈水，学兰俱焚。事与人非，争似此、些子香气常存。记得临分。罗巾馀赠，尽日把浓熏。一回开看，一回肠断重闻。
沁园春::曹勋::浓绿交阴，脆圆经雨，夏景正新。遽紫泥封检，红幢建钺，飘然吹起，一片闲云。禁殿趋班，玉音亲诏，并遣皇华通宝邻。凌去，任重霄温暑，万里风薰。炎曦正斡天钧。更午气均齐天地根。运至精感化，千和万合，涤堤旁说，必自成真。已约归期，秋风前後，梨枣黄花满地匀。阊阖晚，待朝元紫府，上达明君。
菩萨蛮::曹勋::稽山鉴水无寒暑。荷香莲露相倾注。堂拟揖樵风。山围晚照红。桃根随秀叶。玉麈频招客。客况不言蓬。回船逸兴同。
菩萨蛮::曹勋::萧萧还是秋容暮。炉薰已冷氲香注。犹记踏香尘。东风满院春。冷烟迷望处。声断阑干雨。无计问行云。黄昏空掩门。
菩萨蛮::曹勋::花飞零乱随风舞。花梢犹带虚檐雨。帘幕映黄昏。江天日暮云。有人楼上望。生怕褰虚幌。冷落对炉薰。一春常怨春。
菩萨蛮::曹勋::等闲将度三春景。景春三度将闲等。愁怕更高楼。楼高更怕愁。弄花梅已动。动已梅花弄。梅看几年催。催年几看梅。
菩萨蛮::曹勋::雨昏连夜催炎暑。暑炎催夜连昏雨。长簟水波凉。凉波水簟长。翠鬟双倚醉。醉倚双鬟翠。香枕印红妆。妆红印枕香。
菩萨蛮::曹勋::玉摇素腰如束。束如腰素摇玉。宜更醉春期。期春醉更宜。绣鸳闲永昼。昼永闲鸳绣。归念不曾稀。稀曾不念归。
清平乐::曹勋::秋凉破暑。暑气迟迟去。最喜连日风和雨。断送凉生庭户。晚来灯火回廊。有人新酒初尝。且喜薄衾围暖，却愁秋月如霜。
清平乐::曹勋::一春老病。空过春光永。药鼎煎炉朝暮景。只是医方药性。经旬日色云遮。山高寒透窗纱。常恨檐头倾雨，犹能枕上看花。
清平乐::曹勋::赵家燕燕。宜在昭阳殿。春入馆娃深宫宴。秀色从来未见。浅颦轻笑都宜。临风好是腰肢。今夜松江归路，月明愁满清辉。
点绛唇::曹勋::怯雨羞云，翠鬟初按檀槽就。赏心时候。常劝花间酒。慢拈轻拢，怨感随纤手。胡沙奏。几行红袖。都道谁家有。
点绛唇::曹勋::不厌频来，探梅选胜湖山里。瑶林琼蕊。真是游方外。玉殿珠楼，不并人间世。何妨醉。都无寒意。满坐惟和气。
点绛唇::曹勋::有个庵儿，做来不大元非小。阳光常照。坐卧谁知道。炼得丹砂，不是人间灶。冲和妙。鹤鸣猿啸。一任西风老。
点绛唇::曹勋::一气冲融，浩然识取生缘处。敛归灵府。便作真铅柱。九任玄归，行处龙先虎。山头雨。散成清露。玛瑙生玄圃。
点绛唇::曹勋::石洞清寒，柳烟吹散松风静。日华光映。翠水环云径。道境多闲，不是人间景。谈清净。道师歌咏。花转云房影。
失调名::曹勋::
水调歌头::胡寅::不见严夫子，寂寞富春山。空留千丈危石，高出暮云端。想象羊裘披了，一笑两望身世，来插钓鱼竿。肯似林间翮，飞倦始知还。中兴主，功业就，鬓毛斑。驱驰一世人物，相与济时艰。独委狂奴心事，未羡痴儿鼎足，放去任疏顽。爽气动星斗，终古照林峦。
蓦山溪::吴舜选::园林何有，修竹摇苍翠。春到小桃蹊，看绿满、一池春水。花开日暖，儿侄竞追随，挑野蔌，网溪鱼，有酒多且旨。去来聚散，无必亦无意。说地或谈天，更休问、语言粗细。谁强谁弱，谁是又谁非，过去事，未来事，一枕腾腾睡。
西江月::赵桓::历代恢文偃武，四方晏粲无虞。奸臣招致北匈奴。边境年年侵侮。一旦金汤失守，万邦不救銮舆。我今父子在穹庐。壮士忠臣何处。
西江月::赵桓::塞雁南去，高飞难寄音书。只应宗社已丘墟。愿有真人为主。岭外云藏晓日，眼前路忆平芜。寒沙风紧泪盈裾。难望燕山归路。
眼儿媚::赵桓::宸传三百旧京华。仁孝自名家。一旦奸邪，倾天拆地，忍听琵琶。如今在外多萧索，迤逦近胡沙。家邦万里，伶仃父子，向晓霜花。
蓦溪山・蓦山溪::刘子::浮烟冷雨，今日还重九。秋去又秋来，但黄花、年年如旧。平台戏马，无处问英雄，茅舍底，竹篱东，伫立时搔首。客来何有。草草三杯酒。
满庭芳::刘子::秋入微阴，凉生平远，小山愁绝天南。似闻还断，飞策遍千岩。叶底轻黄纂纂，恼人是、微裂芳缄。け然胜，清真冷淡，无艳寄尘凡。澄潭。两岸，波光摇动，碧影相参。任西风十里，吹度松杉。我自寒灰槁木，□神处、不觉醺酣。归来晚，飞花无迹，明月满空函。
南歌子::刘子::卜夜容三献，微欢极一时。风流太守未庞眉。放出笔头光焰、压金闺。藻丽花骈蕊，清高雪亚枝。曼声恰与贯珠宜。听此直教拚得、醉翻卮。
南歌子::刘子::伎俩无多子，逍遥自许时。闲愁且莫著双眉。恰有梅香一点、到幽闺。宠辱棋翻局，光阴鸟度枝。颓然径醉是便宜。拟倩潭风吹绿、涨瑶卮。
小重山::何大圭::绿树莺啼春正浓。钗头青杏小，绿成丛。玉船风动酒鳞红。歌声咽，相见几时重。车马去匆匆。路随芳草远，恨无穷。
水调歌头::何大圭::今夕出佳月，银汉泻高寒。风缠云卷，转觉天陛玉楼宽。疑是金华仙子，又喜经年药就，倾出玉团团。收拾江河影，都向镜中蟠。横霜笛，吹明影，到中天。要令四海瞻望，千古此轮安。何岁何年无月，唯有谪仙著语，高绝不能攀。我欲唤空起，云海路漫漫。
蝶恋花::何大圭::鱼尾霞收明远树。翠色黏天，一叶迎风举。一笑相逢蓬海路。人间风月如尘土。翦水双眸云鬓吐。醉倒天瓢，笑语生香雾。此会未阑须记取。蟠桃几度吹红雨。
浣溪沙::胡铨::忽忽春归没计遮。百年都似散馀霞。持杯聊听浣溪沙。但觉暗添双鬓雪，不知落尽一番花。东风寒似夜来些。
转调定风波・定风波::胡铨::从古将军自有真。引杯看剑坐生春。扰扰介鳞何足扫。谈笑。纶巾羽扇典刑新。试问天山何日定。伫听。雅歌长啸静烟尘。解道汾阳是人杰。
转调二郎神・二郎神::张孝祥::闷来无那，暗数尽、残更不寐。念楚馆香车，吴溪兰棹，多少愁云恨水。阵阵回风吹雪霰，更旅雁、一声沙际。想静拥孤衾，频挑寒，数行珠泪。凝睇。傍人笑我，终朝如醉。便锦织回鸾，素传双鲤，难写衷肠密意。
满江红::张孝祥::秋满蘅皋，烟芜外、吴山历历。风乍起，兰舟不住，浪花摇碧。离岸橹声惊渐远，盈襟泪颗凄犹滴。问此情、能有几人知，新相识。追往事，欢连夕。经旧馆，人非昔。把轻颦浅笑，细思重忆。红叶题诗谁与寄，青楼薄幸空遗迹。但长洲、茂苑草萋萋，愁如织。
满江红::张孝祥::千古凄凉，兴亡事、但悲陈迹。凝望眼、吴波不动，楚山丛碧。巴滇绿骏追风远，武昌云旆连江赤。笑老奸、遗臭到如今，留空壁。边书静，烽烟息。通轺传，销锋镝。仰太平天子，坐收长策。蹙踏扬州开帝里，渡江天马龙为匹。看东南、佳气郁葱葱，传千亿。
满江红::张孝祥::秋满漓源，瘴云净、晓山如簇。动远思、空江小艇，高丘乔木。策策西风双鬓底，晖晖斜日朱栏曲。试侧身、回首望京华，迷南北。思归梦，天边鹄。游宦事，蕉中鹿。想一年好处，砌红堆绿。罗帕分柑霜落齿，冰磐剥芡珠盈掬。倩春纤、缕捣香齑，新熟。
青玉案::张孝祥::红尘冉冉长安路。看风度、凝然去。唱彻阳关留不住。甘棠庭院，芰荷香渚。尽是相思处。龟鱼从此谁为主。好记江湖断肠句。万斛离愁休更诉。
蓦山溪::张孝祥::清都绛阕，我自经行惯。璧月带珠星，引钧天、笙箫不断。宝簪瑶佩，玉立拱清班。天一笑，物皆春，结得清虚伴。还丹九转。凡骨亲曾换。携剑到人间，偶相逢、依然青眼。狂歌醉舞，心事有谁知，明月下，好风前，相对纶巾岸。
蝶恋花::张孝祥::漠漠飞来双属玉。一片秋光，染就潇湘绿。雪转寒芦花蔌蔌。晚风细起波纹。落日闲云归意促。小倚蓬窗，写作思家曲。过尽碧湾三十六。扁舟只在滩头宿。
蝶恋花::张孝祥::恰则杏花红一树，拈指来时，结子青无数。漠漠春阴缠柳絮。一天风雨将春去。春到家山须小住。芍药樱桃，更是寻芳处。绕院碧莲三百亩。留春伴我春应许。
蝶恋花::张孝祥::画戟闲刀入鞘。安石榴花，影落红栏小。似劝先生须饮。枕中鸿宝微传妙。衮衮锋车还急诏。满眼潇湘，总是恩波渺。归去槐庭思楚峤。觚月晓期分照。
蝶恋花::张孝祥::君泛仙槎银海去。後日相思，地角天涯路。草草杯磐深夜语。冥冥四月黄梅雨。莫拾明珠并翠羽。但使邦人，爱我如慈母。待得政成民按堵。朝天衣袂翩翩举。
鹧鸪天::张孝祥::咏彻琼章夜向阑。天移星斗下人间。九光倒影腾青简，一气回春绕绛坛。瞻北阕，祝南山。遥知仙仗簇清班。何人曾侍传柑宴，翡翠帘开识圣颜。
鹧鸪天::张孝祥::子夜封章扣紫清。五霞光里佩环声。驿传风火龙鸾舞，步入烟宵孔翠迎。瑶简重，羽衣轻。金童双引到通明。三湘五管同民乐，万岁千秋与帝龄。
鹧鸪天::张孝祥::忆昔追游翰墨场。武夷仙伯较文章。琅函奏号银台省，毡笔书名御苑墙。经十载，过三湘。横楣丽锦照传觞。醉馀吐出胸中墨，只欠彭宣到後堂。
鹧鸪天::张孝祥::月地云阶欢意阑。仙姿不合住人间。骖鸾已恨车尘远，泣凤空馀烛影残。情脉脉，泪珊珊。梅花音信隔关山。只应楚雨清留梦，不那吴霜绿易斑。
鹧鸪天::张孝祥::去日清霜菊满丛。归来高柳絮缠空。长驱万里山收瘴，径度层波海不风。阴得遍，岭西东。天教慈母寿无穷。遥知今夕称觞处，衣彩还将衣绣同。
鹧鸪天::张孝祥::阿母蟠桃不记春。长沙星里寿星明。金花罗纸新裁诏，贝叶旁行别授经。同犬子，祝龟龄。天教二老鬓长青。明年今日称觞处，更有孙枝满谢庭。
鹧鸪天::张孝祥::舞凤飞龙五百年。尽将锦绣裹山川。王家券册诸孙嗣，主第笙歌故国传。居玉铉，拥金蝉。祗今门户庆蝉联。君侯合侍明光殿，且作横槎海上仙。
鹧鸪天::张孝祥::浴殿西头白玉堂。湘江东畔碧玉幢。北辰躔次瞻星象，南国山川解印章。随步武，谢恩光。送公归趣舍人装。它年若肯传衣钵，今日应须传寿觞。
鹧鸪天::张孝祥::昼得游嬉夜得眠。农桑欲遍楚山川。问看百姓知公否，馀子纷纷定不然。思主眷，酌民言。与民称寿拜公前。只将心与天通处，合住人间五百年。
鹧鸪天::张孝祥::割镫难留乘马东。花枝争看袅长红。衮衣空使斯民恋，绿竹谁歌入相同。回武事，致年丰。几多遗爱在湘中。须知楚水枫林下，不似初闻长乐钟。
鹧鸪天::张孝祥::楚楚吾家千里驹。老人心事正关渠。风流合是阶除玉，爱惜真成掌上珠。纡彩绶，荐芳壶。老人还醉弟兄扶。问将何物为儿寿，付与家传万卷书。
鹧鸪天::张孝祥::又向荆州住半年。西风催放五湖船。来时露菊团金颗，去日池荷叠绿钱。斟别酒，扣离弦。一时宾从最多贤。今宵拼醉花迷坐，後夜相思月满川。
鹧鸪天::张孝祥::忆昔彤庭望日华。匆匆枯笔梦生花。郁轮袍曲惭新奏，风送银湾犯斗槎。追往事，甫新瓜。飞蓬何事及兰麻。一江湘水流馀润，十里河堤筑浅沙。
鹧鸪天::张孝祥::瞻跸门前识个人。柳眉桃脸不胜春。短襟衫子新来棹，四直冠儿内样新。秋色净，晓妆匀。不知何事在风尘。主翁若也怜幽独，带取妖饶上玉宸。
虞美人::张孝祥::庐敖夫妇骖鸾侣。相敬如宾主。森然兰玉满尊前。举案齐眉乐事、看年年。我家白发双垂雪。已是经年别。今宵归梦楚江滨。也学君家儿子、寿吾亲。
虞美人::张孝祥::雪花一尺江南北。薪尽炊无粟。老仙活国拭刀圭。十万人家生意、与春回。天公一笑酬阴德。赐与长生籍。今朝雪霁寿尊前。看我双亲都是、地行仙。
虞美人::张孝祥::雪消烟涨清江浦。碧草春无数。江南几树夕阳红。点点归帆吹尽、晚来风。楼头自昭华管。我已无肠断。断行双雁向人飞。织锦回文空住、寄它谁。
虞美人::张孝祥::溪西竹榭溪东路。溪上山无数。小舟却在晚烟中。更看萧萧微雨、打疏篷。无聊情绪如中酒。此意君知否。年时曾向此中行。有个人人相对、坐调筝。
虞美人::张孝祥::柳梢梅萼春全未。谁曾伤春意。一年好处是新春。柳底梅边只欠、那人人。凭春约住梅和柳。略待些时候。锦帆风送彩舟来。却遗香包娇叶、一齐开。
虞美人::张孝祥::罗衣怯雨轻寒透。陡做伤春瘦。个人无奈语佳期。徙倚黄昏池阁、等多时。当初不似休来好。来後空烦恼。倩人传语更商量。只得千金一笑、也甘当。
鹊桥仙::张孝祥::北窗凉透，南窗月上，浴罢满怀风露。不知何处有花来，但怪底、清香无数。炎州珍产，吴儿未识，天与幽芳独步。冰肌玉骨岁寒时，倩间止、堂中留住。
鹊桥仙::张孝祥::吹香成阵，飞花如雪，不那朝来风雨。可怜无处避春寒，但玉立、仙衣数缕。清愁万斛，柔肠千结，醉里一时分付。与君不用叹飘零，待结子、成阴归去。
鹊桥仙::张孝祥::横波滴素，遥山蹙翠，江北江南肠断。不知何处驭风来。云雾里、钗横鬓乱。香罗叠恨，蛮笺写意，付与瑶台女伴。醉时言语醒时羞，道醒了、休教再看。
鹊桥仙::张孝祥::湘江东畔，去年今日，堂上簪缨罗绮。弟兄同拜寿尊前，共一笑、欢欢喜喜。渚宫风月，边城鼓角，更好亲庭一醉。醉时同唱去年词，愿来岁、强如今岁。
鹊桥仙::张孝祥::南州名酒，北园珍果，都与黄香为寿。风流文物是家传，睨血指、旁观袖手。东风消息，西山爽气，总聚君家户牖。旧时曾识玉堂仙，在帝所、频开荐口。
鹊桥仙::张孝祥::明珠盈斗，黄金作屋，占了湘中秋色。金风玉露不胜情，看天上、人间今夕。枝头一点，琴心三叠，算有诗名消得。野堂从此不萧疏，问何日、尊前唤客。
鹊桥仙::张孝祥::黄陵庙下，送君归去，上水船儿一只。离歌声断酒杯空，容易里、东西南北。重湖风月，九秋天气，冉冉清愁如织。我家住在楚江滨，为频寄、双鱼素尺。
鹊桥仙::张孝祥::东明大士，吾家老子，是一元知非二。共携甘雨趁生朝，做万里、丰年欢喜。司空山上，长沙星里，乞与无边祥瑞。仙家日月镇常春，笑人说、长生久视。
南乡子::张孝祥::江上送归船。风雨排空浪拍天。赖有清尊浇别恨，凄然。宝蜡烧花看吸川。楚舞对湘弦。暖响围春锦帐毡。坐上定知无俗客，俱贤。便是朱张与少连。
画堂春::张孝祥::蟠桃一熟九千年。仙家春色无边。书堂日暖卷非烟。昼永风妍。看取蔬封汤沐，何妨频棹觥船。方瞳绿发对儒仙。岁岁尊前。
柳梢青::张孝祥::重阳时节。满城风雨，更催行色。陇树寒轻，海山秋老，清愁如织。一杯莫惜留连，我亦是、天涯倦客。後夜相思，水长山远，东西南北。
柳梢青::张孝祥::今年元夕。探尽江梅，都无消息。草市梢头，柳庄深处，雪花如席。一尊邻里相过，也随分、移时换节。玉辇端门，红旗夜市、凭君休说。
柳梢青::张孝祥::溪南溪北。玉香消尽，翠娇无力。月淡黄昏，烟横清晓，都无消息。无聊更绕空枝，断魂远、重招怎得。驿使归来，戍楼吹断，空成凄恻。
踏莎行::张孝祥::杨柳东风，海棠春雨。清愁冉冉无来处。曲径惊飞蛱蝶丛，回塘冻湿鸳鸯侣。舞彻霓裳，歌残金缕。蘼芜白芷愁烟渚。不识阳台梦里云，试听华表归来语。
踏莎行::张孝祥::洛下根株，江南栽种。天香国色千金重。花边三阁建康春，风前十里扬州梦。油壁轻车，青丝短。看花日日催宾从。而今何许定王城，一枝且为邻翁送。
踏莎行::张孝祥::旋葺荒园，初开小径。物华还与东风竞。曲槛晖晖落照明，高城冉冉孤烟暝。柳色金寒，梅花雪静。道人随处成幽兴。一杯不惜小淹留，归期已理沧浪艇。
踏莎行::张孝祥::万里扁舟，五年三至。故人相见犹堪喜。山阴乘兴不须回，毗耶问疾难为对。不药身轻，高谈心会。匆匆我又成归计。它时江海肯相寻，绿蓑青弱看清贵。
踏莎行::张孝祥::藕叶池塘，榕阴庭院。年时好月今宵见。云鬓玉臂共清寒，冰绡雾谁裁剪。扑粉口绵，侵尘宝扇。遥知掩抑成凄怨。去程何许是归程，离觞为我深深劝。
踏莎行::张孝祥::古屋丛祠，孤舟野渡。长年与客分携处。漠漠愁阴岭上云，萧萧别意溪边树。我已北归，君方南去。天涯客里多歧路。须君早出瘴烟来，江南山色青无数。
踏莎行::张孝祥::时雨初晴，诏书随至。邦人父老为君喜。十年江海始归来，祥曦殿里搀班对。日月开明，风云感会。切须稳上平戎计。天教慈母寿无穷，看君黄发腰金贵。
踏莎行::张孝祥::桂岭南边，湘江东畔。三年两见生申旦。知君心地与天通，天教仙骨年年换。趁此仙风，乘槎宵汉。看看黄纸书来唤。但令丹鼎汞频添，莫辞酒盏春无算。
丑奴儿・采桑子::张孝祥::年年有个人生日，谁似君家。谁似君家。八十慈亲发未华。棠阴阁上棠阴满，满劝流霞。
丑奴儿・采桑子::张孝祥::伯鸾德耀贤夫妇，见说宜家。见说宜家。庭砌森森长玉华。天公遣注长生籍，服日餐霞。
丑奴儿・采桑子::张孝祥::十年闻说查山好，何日追游。木落霜秋。梦想云溪不那愁。主人好事长留客，尊酒夷犹。
丑奴儿・采桑子::张孝祥::十分济楚邦之媛，此日追游。雨霁云收。梦入潇湘不那愁。主人白玉堂中老，曾侍凝旒。
丑奴儿・采桑子::张孝祥::珠灯璧月年时节，织手同携。今夕谁知，自拈梅花劝一卮。逢人问道归来也，日日佳期。
丑奴儿・采桑子::张孝祥::无双谁似黄郎子，自郐无讥。月满星稀。想见歌场夜打围。画眉京兆风流甚，应赋。
浣溪沙::张孝祥::卷旗直入蔡州城。只倚精忠不要兵。贼营半夜落妖星。万旅云屯看整暇，十眉环坐却娉婷。白麻早晚下天庭。
浣溪沙::张孝祥::玉节珠幢出翰林。诗书谋帅眷方深。威声虎啸复龙吟。我是先生门下士，相逢有酒且教斟。高山流水遇知音。
浣溪沙::张孝祥::绝代佳人淑且真。雪为肌骨月为神。烛前花底不胜春。倚竹袖长寒卷翠，凌波袜小暗生尘。十分京落旧家人。
浣溪沙::张孝祥::妙手何人为写真。只难传处是精神。一枝占断洛城春。暮雨不堪巫峡梦，西风莫障瘐公尘。扁舟湖海要诗人。
浣溪沙::张孝祥::腊後春前别一般。梅花枯淡水仙寒。翠云裘著紫霞冠。仙品只今推第一，清香元不是人间。为君更拭小龙团。
浣溪沙::张孝祥::宝蜡烧春夜影红。梅花枝傍锦薰笼。曲琼低卷瑞香风。万里江山供燕几，一时宾主看谈锋。问君归计莫匆匆。
浣溪沙::张孝祥::六客西来共一舟。吴儿踏浪剪轻鸥。水光山色翠相浮。我欲吹箫明月下，略须停棹晚风头。从前五度到蕲州。
浣溪沙::张孝祥::已是人间不系舟。此心元自不惊鸥。卧看骇浪与天浮。对月只应频举酒，临风何必更搔头。暝烟多处是神州。
浣溪沙::张孝祥::冉冉幽香解钿囊。兰桡烟雨暗春江。十分清瘦为箫郎。遥忆牙樯收楚缆，应将玉箸点吴妆。有人萦断九回肠。
浣溪沙::张孝祥::楼下西流水拍堤。楼头日日望春归。雪晴风静燕来迟。留得梅花供半额，要将杨叶画新眉。莫教辜负早春时。
浣溪沙::张孝祥::方舡载酒下江东。箫鼓喧天浪拍空。万山紫翠映云重。拟看岳阳楼上月，不禁石首岸头风。作笺我欲问龙公。
浣溪沙::张孝祥::罗袜生尘洛浦东。美人春梦琐窗空。眉山蹙恨几千重。海上蟠桃留结子，渥洼天马去追风。不须多怨主人公。
浣溪沙::张孝祥::一片西飞一片东。高情已逐落花空。旧欢休问几时重。结习正如刀舔蜜，扫除须著絮因风。请君持此问龙公。
浣溪沙::张孝祥::鹊楼高晚雪融。鸳鸯池暖暗潮通。郁金黄染柳丝风。油壁不来春草绿，栏干倚遍夕阳红。江南山色有无中。
浣溪沙::张孝祥::妒妇滩头十八姨。颠狂无赖占佳期。唤它滕六把春欺。莺莺并燕燕，凄惶柳柳与梅梅。东君独自落便宜。
浣溪沙::张孝祥::行尽潇湘到洞庭。楚天阔处数峰青。旗梢不动晚波平。红蓼一湾纹缬乱，白鱼双尾玉刀明。夜凉船影浸疏星。
浪淘沙::宋先生::师指炼金丹。牢锁金关。工夫进火莫交闲。向己澄心观内景，闪电眉间。妙用在泥丸。神思难看。愚迷不悟隔千山。悟即如同观返掌，出世何难。
浪淘沙::宋先生::铅汞要加添。火候频煎。体中气足返阳全。养就婴儿并姹女，同坐同眠。髓实自身坚。运满三田。刀圭服了得神仙。只候功成并行满，独步朝元。
糖多令・唐多令::宋先生::搬载渡黄河。金关牢闭锁。运九还、须是功多。光透帘帏红似火。见金钱、万千朵。过水涌银波。充开牛斗过。进工夫、□□蹉跎。
桃源忆故人::宋先生::自从师指天机道。万卷仙经都晓。若会连精归脑。颜貌长不老。真铅真汞人知少。乌兔烹煎成宝。身外有身方了。玉帝金书召。
惜黄花::宋先生::天机大道。达者稀少。运戊己、龙蟠更虎绕。这一颗丹砂，凡世人难晓。间木金、坎离颠倒。阳全阴尽，形容不老。将水火烹煎，自然炉灶。
阮郎归::宋先生::一轮明月照三峰。彩霞飞满空。分明见我主人公。明珠透上宫。丹药炼，鼎中红。频频要用功。功成定是出樊笼。闲游仙洞中。
武陵春::宋先生::七返阳全阴去尽，精髓满三田。修道无为必自然。论甚後和先。认取五行真水火，须要识根源。
西江月::叶适::识贯事中枢纽，笔开象外精神。传观弓力异常钧。衣我六铢羞问。周后数茎命粒，鲁儒一点芳心。啄残栖老付谁论。谩要睡馀支枕。
望江南・忆江
三杰後，福寿两无涯。食乳相君功未既，妩眉京兆眷方兹。富贵莫推辞。门两戟，却棹一纶丝。
水龙吟::刘褒::东风初池波，轻阴未放游丝堕。新春歌管，丰年笑语，六街灯火。绣毂雕鞍，飞尘卷雾，水流云过。恍扬州十里，三生梦觉，卷珠箔、映青琐。金猊戏掣星桥锁。博山香、烟浓百和。使君行乐，绛纱万炬，雪梅千朵。羯鼓轰空，弦沸晓，樱梢微破。想明年更好，传柑侍宴，醉扶狨座。
雨中花慢::刘褒::缥蒂缃枝，玉叶翡英，百梢争赴春忙。正雨後、蜂黏落絮，燕扑晴香。遗策谁家荡子，唾花何处新妆。想流红有恨，拾翠无心，往事凄凉。春愁如海，客思翻空，带围只看东阳。更那堪、玉笙度曲，翠羽传觞。
满庭芳::刘褒::柳袅金丝，梨铺香雪，一年春事方中。烛前一见，花艳觉羞红。枕臂香痕未落，舟横岸、作计匆匆。明朝去，暮天平水，双桨碧云东。隔离歌一阕，琵琶声断，燕子楼空。叹阳台梦杳，行雨无踪。後会芙蕖未老，从今去、日望归鸿。愁如织，断肠啼，饶舌诉东风。
六州歌头::刘褒::凭深负阻，蜂舞肆奔腾。龙江上，妖氛涨，鲸海外，白波惊。羽檄交飞急，玉帐静，金韬，恢远驭，振长樱。密分兵。细草黄沙渺渺，西关路、风袅高旌。听飞霜令肃，坚壁夜无声。鼓角何神。地中鸣。看追风骑，攒云槊，雷野毂，激天钲。飞箭集，旄头坠，长围掩，郭东倾。振旅观旋凯，笳鼓竞，绣旗明。刀换犊，戈藏革，士休营。黄色赤云交映，论功何止蔡州平。
水调歌头::刘褒::天淡四垂幕，云细不成衣。西风扫尽绣翳，凉我鬓边丝。破匣菱花飞动，跨海清光无际，草露滴明玑。杯到莫停手，何用问来期。坐虚堂，揩病眼，溯流辉。云山应有幽恨，瑶瑟掩金徽。河汉无声自转，玉兔有情亦老，世事巧相违。一写谪仙怨，双泪满君颐。
小重山::章良能::柳暗花明春事深。小阑红芍药，已抽簪。雨馀风软碎鸣禽。迟迟日，犹带一分阴。往事莫沈吟。身闲时序好，且登临。
水调歌头::熊以宁::天地有英气，锺秀在人间。流虹甫近华旦，维岳预生贤。千载明良会遇，三世勋庸忠烈，谁得似家传。高论排风俗，抗志遏狂澜。记年时，胡尘外，拥朱幡。洪枢紫府功业，指日复青毡。拭目泥封飞下，趁取梅花消息，去去朝班。骨相元不老，何必颂南山。
醉蓬莱::熊以宁::渐荷收绿盖，桂吐金英，嫩凉天气。香案仙官，向人间游戏。道貌孤高，灵扃恬淡，有寿星标致。梦得文章，水心谈论，家声相继。芙蓉上幕，龙藩胜地。剡荐交飞，宸衷简记。行趣朝班，便鸾坡螭陛。
鹊桥仙::熊以宁::隐君仙裔，帅垣佳配。谁似硕人清贵。几番鸾诰自天来，森绿绶、彩衣当砌。莲开十丈，留十荚，迟十日、瑶池秋至。殷勤祝寿指蟠桃，更重数、三千馀岁。
失调名::詹克爱::
失调名::詹克爱::
失调名::詹克爱::
齐天乐::李寅仲::摩挲阅古堂前柳，尽是世臣乔木。故国风流，中兴事业，都写南山修竹。商颜自绿。甚当日君王，浩歌鸿鹄。谁识宫中，有人先定大横卜。簪貂更鸣佩玉。退朝归较晚，留传黄屋。雨露无边，风云在手，宜享长生福。神京未复。看先取鸿沟，次封函谷。岁岁初寒，小桃花下跨青鹿。
长相
晴时看。雨时看。红绿云中驾彩鸾。阳台梦未阑。咏伊难。画伊难。服透东皇九转丹。光生玉炼颜。
梦游仙・戚
骖鸾侣，娇小怯云期。柳戏花游能几日，顿抛尘幻学希夷。清梦到瑶池。霞袂稳，那顾缕金衣。
梦游仙・戚
晴昼永，闲步小园中。羽帔云轻苍佩响，宝冠星莹绀纱笼。波秀浅蛾峰。琳洞窈，人静理丝桐。
梦游仙・戚
飞梦去，闲到玉京游。尘隔天高那得暑，月明云薄淡於秋。宫殿锁金虬。冰佩冷，风扬紫绡裘。
梦游仙・戚
归兴动，骑鹤下青冥。几点山河浮色界，一簪风露拂寒星。银汉悄无声。鸾啸舞，仙乐送霓旌。
昭君
拂晓拿舟东去。细看荷花垂露。红绿总吹香。一般凉。会享人天清福。休把两眉轻蹙。谁道做神仙。戴貂蝉。
昭君
船过柳湾亭曲。万叶圆荷浮绿。月照水珠明。一池星。光透玻璃香蒂。梦入藕丝中戏。却上小金台。罢归来。
昭君
月在碧虚中住。人向乱荷中去。花气杂风凉。满船香。云被歌声摇动。酒被诗情掇送。醉里卧花心。拥红衾。
霜天晓
荷花闲拨。撑破玻璃滑。拂拂香风微度，吹雪乱、数根发。弄泉罗盖匝。
如梦
人在骖鸾深院。误认落梅疏片。零乱舞东风，云淡水平天远。帘卷。帘卷。飞上绣不见。
南乡
翠袖怯春寒。对雪偏宜傍彩阑。弱骨丰肌无限韵，凭肩。共看南窗玉数竿。羔酒莫留残。更觉娇随饮量宽。小立妖娇何所似，风前。柳絮飞时见牡丹。
乌夜
月儿犹未全明。乞怜生。几片彩云来去、更风轻。应见我。行又坐。
菩萨
风流不把花为主。多情管定烟和雨。潇洒绿衣长。满身无限凉。文笺舒卷处。似索题诗句。莫凭小阑干。月明生夜寒。
菩萨
前生曾是风流侣。返魂却向南枝住。疏影卧晴溪。恰如沙暖时。绿窗娇插鬓。依约犹交颈。微笑语还羞。愿郎同白头。
菩萨
藤床巧织波文小。翻书欲睡莺惊觉。绕舍灿明霞。短长旌节花。此身无系著。南北东西乐。碧宇朗吟归。天风香染衣。
折丹
玉为楼观银为地。秋到中分际。淡金光衬水晶球，上碧虚、千万里。香风浩荡吹蟾桂。
清平
苍涯叠嶂。有路梯云上。忽见地平方数丈。坐石风林相向。凤膺时作龙声。夜深惊动寒星。几点光芒欲下，傍人头上来听。
清平
猬房秋熟。紫实包黄玉。吹叶风高销旧绿。疏影半遮茅屋。山居未觉全贫。园收今岁盈。自拨砖炉松火，细煨分饷幽人。
谒金
秋淡淡。弥望暮天云暗。窗小新糊便老眼。不应疏酒盏。菊净橙香霜晚。何处数声来雁。飞下湖边红蓼岸。有诗方许看。
谒金
何许住。不属西湖烟雨。雪後偏怜香猛处。全胜开半树。试倩暖云收贮。桃杏尽教羞妒。只把新词林下去。一春休著雨。
柳梢
一望清溪。两堤翠阴，半纸新诗。凉满衣裳，香生笔砚，风动窗扉。月明撑过船儿。载龙玉、双娥对吹。竹外山亭，花边水槛，不醉休归。
柳梢
烟淡波平。蓬松岸蓼，红浅红深。满院西风，连宵良月，几处清砧。区区宦海浮沈。幸隐去、将愁素心。两鬓吴霜，一屏秦梦，谁是知音。
柳梢
雨後天涯。微云送晚，过尽归鸦。何处开尊，海棠亭小，飞燕风斜。有人粲玉娇花。更翳凤、曾游帝家。长远身心，温柔情态，不枉多他。
好事
手种满阑花，瑞露一枝先坼。拄个杖儿来看，两三人门客。今朝欢笑且衔杯，休更问明日。此意悠然谁会，有湖边风月。
诉衷
筠笼白雁得时双。一自戏回塘。冰魂问归何处，明月影中藏。苹蓼岸，镇相将。忍思量。晓昏应是，梦绕江湖，怕见鸳鸯。
浣溪
无计长留月里花。收英巧付火前茶。绿尘飞处粉芳华。午夜露浓天竺径，一秋香满玉川家。扫除残梦入云涯。
虞美
妆浓未试芙蓉脸。却扇凉犹浅。粉轻红袅一生娇。风外细香时伴、湿云飘。双飞属玉来还去。谁识幽闲趣。莫教疏雨暗黄昏。已是不禁秋色、怕销魂。
玉团
晓来一阵金风劣。把阆海、檀霞细屑。依就花儿，深藏叶底，不教人折。初开数朵谁知得。
眼儿
凄风吹露湿银床。凉月到西厢。蛩声未苦，桐阴先瘦，愁与更长。起来没个人采，枕上越思量。眼儿业重，假饶略睡，又且何妨。
眼儿
山矾风味木樨魂。高树绿堆云。水光殿侧，月华楼畔，晴雪纷纷。何如且向南湖住，深映竹边门。月儿照著，风儿吹动，香了黄昏。
眼儿
玄霜凉夜铸瑶丹。飘落翠藤间。西风万颗，明珠巧缀，零露初。诗人那识风流品，马乳漫堆盘。玉纤旋摘，银罂分酿，莫负清欢。
南歌
种玉能延命，居山易学仙。青青一亩自锄烟。雾孕云蒸、肌骨更凝坚。熟染蜂房蜜，清添石鼎泉。雪香酥腻老来便。煨芋炉深、却笑祖师禅。
鹧鸪
阴阴一架绀云凉。袅袅千丝翠蔓长。紫玉乳圆秋结穗，水晶珠莹露凝浆。相并熟，试新尝。累累轻翦粉痕香。小槽压就西凉酒，风月无边是醉乡。
江城
试霜池面浅粼粼。鹊飞晴。远峰明。蓬岛群仙，来过瑞云清。龙榜当年人第一，黄叔度，是前生。玉堂行见演丝纶。彩毫轻。思难停。
江城
春风旗鼓石头城。急麾兵。斩长鲸。缓带轻裘，乘胜讨蛮荆。蚁聚蜂屯三十万，军面缚，赴行营。舳舻千里大江横。凯歌声。犬羊惊。
卜算
常记十年前，共醉梅边路。别後频收尺素书，依旧情相与。早愿却来看，玉照花深处。风暖还听柳际莺，休唱闲居赋。
杨柳
绿蜡芽疏雪一包。绽云梢。清香却暑置堂坳。晚风飘。冰雹无声栖碧叶，笑仍娇。
感皇
诗眼看青天，几多虚旷。雨过凉生气萧爽。白云无定，吹散作、鳞鳞琼浪。尚馀星数点，浮空上。明月飞来，寒光磨荡。仿佛轮间桂枝长。倚风归去，纵长啸、一声悠扬。乡摇山岳影，秋悲壮。
夜游
鹊相庞儿谁有。兀底便、笔描不就。小邈如何敢出手。细端相，甚精神、甚洗漱。到老长厮守。不吃饭、也须唧。
醉高
浮云散，天似碧琉璃。月正是、上弦时。娥蟾兔俱何在，广寒宫殿不应亏。这神功，千万世，有谁知。甚知解、催人须鬓老。更不算、将人情绪恼。撺掇酒，撼摇诗。
蝶恋
杨柳秋千旗斗舞。漠漠轻烟，罩定黄鹂语。红滴海棠娇半吐。燕脂水似朝来雨。行过池边携手路。都把多情，变作无情绪。惟有东风知住处。凭君送取温存去。
蝶恋
门外沧洲山色近。鸥鹭双双，恼乱行云影。翠拥高筠阴满径。帘垂尽日林堂静。明月飞来烟欲暝。水面天心，两个黄金镜。慢轻摇风不定。渔歌乃谁同听。
蝶恋
洒面松风凉似水。下看冰泉，喷薄溪桥底。叠叠层峰相对起。家居却在深山里。枝上凌霄红绕翠。飘下红英，翠影争摇曳。今夜岩扉休早闭。月明定有飞仙至。
鹊桥
暑云犹在，澄空欲变，入夜俳徊庭际。新秋知是昨宵来，爱残月、纤纤西坠。芭蕉老大，流萤衰倦，静里细观天意。轻风未有半分凉，奈人道、今宵好睡。
鹊桥
连汀接渚，萦蒲带藻，万镜香浮光满。湿烟吹霁木栏轻，照波底、红娇翠腕。玉纤采处，银笼携去，一曲山长水远。采鸳双惯贴人飞，恨南浦、离多梦短。
鹧鸪
闲立飞虹远兴长。一方云锦荐疏凉。翻风翠盖无尘土，出水红妆有艳香。携靓侣，泛轻航。棹歌惊起野鸳鸯。同过清夏看新月，茉莉花园小象床。
鹧鸪
不似琵琶不似琴。四弦陶写晋人心。指尖历历泉鸣涧，腹上锵锵玉振金。天外曲，月边音。为君转轴拟秋砧。又成雅集相依坐，清致高标记竹林。
临江
七个圈儿为岁数，年年用墨糊涂。一圈又剩半圈馀。看看云蔽月，三际等空虚。纵使古稀真个得，後来争免呜呼。肯闲何必更悬车。非关轻利禄，自是没工夫。
御街
良宵无意贪游玩。奈怜友、闲呼唤。六街非是少人行，不似旧时风范。笙歌零落，绮罗销减，枉了心情看。思量往事堪肠断。怕频到、帘儿畔。朦胧月下却归来，指望阿谁收管。低头注定，两汪儿泪，百计难销遣。
满庭
月洗高梧，露幽草，宝钗楼外秋深。土花沿翠，萤火坠墙阴。静听寒声断续，微韵转、凄咽悲沈。争求侣，殷勤劝织，促破晓机心。儿时，曾记得，呼灯灌穴，敛步随音。任满身花影，犹自追寻。携向花堂戏斗，亭台小、笼巧妆金。今休说，从渠床下，凉夜伴孤吟。
风入
小樊标韵称香山。压尽花间。便须著个楼儿住，彩鸾看、飞舞妖闲。珠佩时因醉解，云扉常为春关。耳边属付话儿奸。休放蛮檀。绿窗惟怕今宵梦，莺声巧、春满阑干。待把衷肠教与，却愁长远都难。
浣溪沙::高观国::魂是湘云骨是兰。春风冰玉注芳颜。谁招仙子在人间。溅水裙儿香雾皱，唾花衫子碧云寒。洞箫声绝却骖鸾。
浣溪沙::高观国::偷得韩香惜未烧。吹箫人在月明桥。草芳似待玉骢骄。吹絮绣帘春澹澹，隔香罗帐夜迢迢。楚魂须著楚词招。
浣溪沙::高观国::云外峰峦翠欲埋。雨沾黄叶湿青鞋。小惊春色入寒。风月愁新空雁字，神仙梦冷忆鸾钗。凄凉不是好情怀。
浣溪沙::高观国::一色烟云澹不消。两峰眉黛为谁娇。春寒犹占木兰桡。燕子似甘愁寂寞，海棠未肯醉妖娆。小园嫩约尚萧条。
兰陵王::高观国::凤箫咽。花底寒轻夜月。兰堂静，香雾翠深，曾与瑶姬恨轻别。罗巾泪暗叠。情人歌声怨切。殷勤意，欲去又留，柳色和愁为重折。十年迥凄绝。念髻怯瑶簪，衣褪香雪。双鳞不渡烟江阔。自春来人见，水边花外，羞倚东风翠袖怯。正愁恨时节。南陌。阻金勒。甚望断青禽，难倩红叶。春愁欲解丁香结。
兰陵王::高观国::洒虚阁。幂幂天垂似幕。春寒峭，吹断万丝，湿影和烟暗帘箔。清愁晚来觉。佳景过却。芳郊外，莺恨燕愁，不管秋千冷红索。行云楚台约。念今古凝情，朝暮如昨。啼红湿翠春情薄。谩一犁江上，半篙堤外，勾引轻阴趁暮角。正孤绪寂寞。斑驳。止还作。听点点檐声，沈沈春酌。只愁入夜东风恶。
水龙吟::高观国::旧家心绪如云，乍舒乍卷初无定。西郊载雨，东城隔雾，还开晴景。爱恼花阴，喜移月地，朦胧清影。任无心有意，溶溶曳曳，萧散处、有谁问。朝暮如今难准。枉教他、惜春人恨。远峰依旧，前踪何在，有时愁凝。此兴飘然，不妨吹断，一川轻暝。待良宵，再入高唐梦里，觅巫阳信。
水龙吟::高观国::道山玉府真仙，去年再履论思地。西清禁域，眷深名重，年高身退。玉振金声，水增川涌，德兼才贵。爱知章引去，安车稳驾，轩冕付、谈笑外。兰玉孙枝竞秀，奉亲欢、莱衣同戏。蓬莱东接，苎萝西顾，三山耸翠。赐杖清朝，命堂绿野，放怀高致。似太公出将，卫公入相，为苍生起。
水龙吟::高观国::夜来曾跨青虬，海风袅袅吹襟袖。蓬莱误入，群仙争问，刘郎安否。玉尘冰壶，日庭星角，孕成奇秀。看丹分宝鼎，传秘箧，闻重寄、长生酒。归梦惊回晓漏。正长庚、辉躔南斗。祥开华旦，菊香秋杪，枨黄霜後。笔扫龙蛇，句裁螭锦，俊才谁右。看功勋绣衮，家声再振，数千龄寿。
声声慢::高观国::壶天不夜，宝炷生香，光风荡摇金碧。月滟冰痕，花外峭寒无力。歌传翠帘尽卷，误惊回、瑶台仙迹。禁漏促，拼千金一刻，未酬佳夕。卷地香尘不断，最得意、输他五陵狂客。楚柳吴梅，无限眼边春色。鲛绡暗中寄与，待重寻、行云消息。乍醉醒，怕南楼、吹断晓笛。
隔浦莲・隔浦莲近拍::高观国::银湾初霁暮雨。鹊赴秋期去。浅月窥清夜，凉生一天风露。纤巧云暗度。河桥路。缥缈乘鸾女。正容与。西厢旧约，玉娇谁见私语。柔情不尽，好似冰绡云缕。回首天涯又怨阻。
思佳客::高观国::入手西风意已羞。不须玉斧为重修。扑萤凉夜沈沈月，障面清歌澹澹秋。休弃置，且迟留。
思佳客::高观国::写出梨花雨後晴。凝脂洗尽见天真。春从翠髻堆边见，娇自红绡脱处生。天宝梦，马嵬尘。
思佳客::高观国::有约湖山却解襟。昼眠占得一庭深。树边风色寒滋味，愁里年华雁信音。惊楚梦，听瑶琴。
思佳客::高观国::翦翠衫儿稳四停。最怜一曲凤箫吟。同心罗帕轻藏素，合字香囊半影金。春思悄，昼窗深。
思佳客::高观国::不肯楼边著画船。载将诗酒入风烟。浪花溅白疑飞鹭，荷芰藏红似小莲。醒醉梦，唤吟仙。
思佳客::高观国::白玉楼台知几重。夜来望断广寒宫。一分乍阙婵娟影，二八尤宜冰雪容。云鬓露，玉钗风。
永遇乐::高观国::浅晕修娥，脆痕红粉，犹记窥户。香断帘空，尘生砌冷，谁唤青鸾舞。春风花信，秋宵月约，历历此心曾许。衔芳恨、千年怨结，玉骨未应成土。木兰艇子，莫愁何在，谩系寒江烟树。事逐云沈，情随佩冷，短梦分今古。一杯遥夜，孤光难晓，多少碎人肠处。空凄黯、西风细雨，尽吹泪去。
玲珑四犯::高观国::水外轻阴，做弄得飞云，吹断晴絮。驻马桥西，还系旧时芳树。不见翠陌寻春，每问著、小桃无语。恨燕莺、不识闲情，却隔乱红飞去。少年曾识春风意，到如今、怨怀难诉。魂惊冉冉江南远，烟草愁如许。
御街行::高观国::香波半深深院。正日上、花阴浅。青丝不动玉钩闲，看翠额、轻笼葱茜。莺声似隔，篆醒微度，爱横影、参差满。那回低挂朱阑畔。念闲损、无人卷。窥春偷倚不胜情，彷佛见、如花娇面。纤柔缓揭，瞥然飞去，不似春风燕。
御街行::高观国::藤筠巧织花纹细。称稳步、如流水。踏青陌上雨初晴，嫌怕湿、文鸳双履。要人送上，逢花须住，才过处、香风起。裙儿挂在帘儿底。更不把、窗儿闭。红红白白簇花枝，恰称得、寻春芳意。归来时晚，纱笼引道，扶下人微醉。
霜天晓角::高观国::春云粉色。春水和云湿。试问西湖杨柳，东风外、几丝碧。望极。连翠陌。
霜天晓角::高观国::炉烟。花露蒸沈液。不用宝钗翻炷，闲窗下、袅轻碧。醉拍。罗袖惜。
霜天晓角::高观国::霜清水碧。冷浸红云湿。休说季伦锦帐，山南岸、更花密。露滴。空翠幂。
眼儿媚::高观国::轻云终被断云留。不肯放春愁。翠楼旧倚，粉墙重见，歌酒风流。今朝毕竟吟情澹，芳意未全酬。东风向晚，莺花有意，吹转船头。
卜算子::高观国::屈指数春来，弹指惊春去。檐外蛛丝网落花，也要留春住。几日喜春晴，几夜愁春雨。十二雕窗六曲屏，题遍伤春句。
西江月::高观国::小舫半帘山色，断桥两岸秋阴。芙蓉消息已愁深。红染云机翠锦。几度烟波共酌，半生风月关心。飞来鸥鹭是知音。一笑歌边醉醒。
点绛唇::高观国::天外青鸾，几时常向人间住。断歌零舞。月上桐阴暮。憔悴潘郎，不解为花主。知何处。梦云愁雨。怕向西楼去。
点绛唇::高观国::钓月蓬闲，载诗却向旗亭醉。翠蒲阴外。莫放双鸥起。水佩仙裳，酒落烟云意。来相试。玉绡新制。要写蓬壶记。
踏莎行::高观国::水减堤痕，秋生屐齿。瘦筇唤起登高意。翠烟微冷梦凄凉，黄花香晚人憔悴。怀古风流，悲秋情味。紫萸劝入旗亭醉。玉人相见说新愁，可怜又湿西风泪。
踏莎行::高观国::花染烟香，柳摇风翠。春工写出清明意。翠湾还趁画船开，粉墙到处骄骢系。歌唤红裙，酒招青旆。吟情又许春风醉。何妨日日烂芳游，今宵先向西城睡。
恋绣衾::高观国::碧梧偷恋小窗阴。恨芭蕉、不展寸心。暗语近、阳台远，奈秋宵、砧断漏沈。月明欲教吹箫去。
风入松::高观国::卷帘日日恨春阴。寒食新晴。马蹄只向南山去，长桥爱、花柳多情。红外风娇日暖，翠边水秀山明。杜郎歌酒过平生。到处蓬瀛。醉魂不入重城晚，浓欢寄、桃叶桃根。绣被嫩寒清晓，莺声唤醒春酲。
风入松::高观国::粉娇曾隔翠帘看。横玉声寒。夜深不管柔荑冷，樱朱度、香喷云鬟。霜月摇摇吹落，梅花簌簌惊残。萧郎且放凤箫闲。何处骖鸾。静听三弄霓裳罢，魂飞断、愁里关山。三十六宫天近，念奴却在人间。
南乡子::高观国::直柱倚冰弦。曾见胡儿马上弹。却笑琵琶风韵古，溅溅。想像湘妃水一帘。塞恨曲中传。两摺琴丝费玉纤。不似江南风月好，厌厌。拍手齐看舞袖边。
洞仙歌::高观国::轻痕浅晕。偷染春风面。恰似西施影儿现。拟新妆、临槛一段天真，闲态度，长恁香娇玉软。从今怀袖里，不暂相离，似笑如颦任舒卷。顾芳容不老，只似如今，娇不语、无奈情深意远。便雨隔云疏暂分携，也时展丹青，见伊一见。
柳梢青::高观国::翠拂晴波，烟垂古岸，灞桥春色。斜带鸦啼，乱萦莺梦，愁丝如织。为怜张绪风流，正瘦损、宫腰褪碧。绽绾同心，留连不住，天涯行客。
少年游::高观国::春风吹碧，春云映绿，晓梦入芳。软衬飞花，远连流水，一望隔香尘。
诉衷情::高观国::西楼杨柳未胜烟。寒峭落梅天。东风渡头波晚，一棹木兰船。花态度，酒因缘。只春怜。屏开山翠，雨怯云娇，尽付愁边。
夜行船::高观国::翦水天风吹醉醒。高楼外、冻云愁凝。袖口香寒，歌喉春暖，不管雁边寒紧。琼屑瑶花飞碎影。
满江红::高观国::击碎空明，沧浪晚、棹歌飞入。西山外、紫霞吹断，赤尘无迹。飞上冰轮凉世界，唤回天籁清肌骨。看骊珠、影堕冷光斜，蛟龙窟。长啸外，纶巾侧。轻露下，纤湿。听洞箫声在，卧虹阴北。十万江妃留醉梦，二三沙鸟惊吟魄。任天河、落尽玉杯空，东方白。
酹江月・念奴娇::高观国::万岩灵秀，拱崇台飞观，凭陵千尺。清磬一声帘幕冷，无复宫娃消息。响屉廊空，采香径古，尘土成遗迹。石闲松老，断云空锁愁寂。专宠谁比轻颦，楚腰吴艳，一笑无颜色。风月荒凉罗绮梦，输与扁舟归客。
谒金门::高观国::烟墅暝。隔断仙源芳径。雨歇花梢魂未醒。湿红如有恨。别後香车谁整。怪得画桥春静。碧涨平湖三十顷。归云何处问。
留春令::高观国::断霞低映，小桥流水，一川平远。柳影人家起炊烟，彷佛似、江南岸。马上东风吹醉面。
留春令::高观国::粉绡轻试，绿裙微褪，吴姬娇小。一点清香著芳魂，便添起、春怀抱。玉脸窥人舒浅笑。
留春令::高观国::玉清冰瘦，洗妆初见，春风头面。等得黄昏月溪寒，爱顾影、临清浅。历尽冰霜空羞怨。
留春令::高观国::玉妃春醉，夜寒吹堕，江南风月。一自情留馆娃宫，在竹外、尤清绝。贪睡开迟风韵别。
太常引::高观国::玉肌轻衬碧霞衣。似争驾、翠鸾飞。羞问武陵溪，笑女伴、东风醉时。
浪淘沙::高观国::啼魄一天涯。怨入芳华。可怜零血染烟霞。记得西风秋露冷，曾浼司花。明月满窗纱。倦客思家。故宫春事与愁赊。冉冉断魂招不得，翠冷红斜。
意难忘::高观国::仙子奇容。是名花第一，美占春风。烟香笼浅翠，露靓芳红。怜舞燕，惜惊鸿。想独步吴宫。料认得、娇云媚雨，来自巫峰。风流正与欢浓。羡高楼并倚，曲影阑东。烛摇留醉枕，尘坠恋歌钟。三弄笛，五花骢。
雨中花・夜行船::高观国::旆拂西风，客应星汉，行参玉节征鞍。缓带轻裘，争看盛世衣冠。吟倦西湖风月，去看北塞关山，过离宫禾黍，故垒烟尘，有泪应弹。文章俊伟，颖露囊锥，名动万里呼韩。知素有、平戎手段，小试何难。
八归::高观国::楚峰翠冷，吴波烟远，吹袂万里西风。关河迥隔新愁外，遥怜倦客音尘，未见征鸿。雨帽风巾归梦杳，想吟思、吹入飞蓬。料恨满、幽苑离宫。正愁黯文通。秋浓。新霜初试，重阳催近，醉红偷染江枫。瘦筇相伴，旧游回首，吹帽知与谁同。
瑞鹤仙::高观国::一枝苍玉冷。爱露节霜根，从来孤劲。提携远尘境。自清骨力，岁寒心性。登临助兴。甚偏与，芒鞋相称。笑葛洪、陂外腾飞，渺渺水闲烟迥。寻胜。拨开林影，斫破苔痕，缓支幽径。分云度岭。待随处、问梅信。任香挑村醑，寒拖夜月，识尽江山好景。扣禅关拗折，归来万缘自静。
蝶恋花::魏了翁::又见王正班玉瑞。霁月光风，恰与元宵际。横玉一声天似水。阳春到处皆生意。十载奔驰今我里。昔□元非，未信今皆是。风月惺惺人自醉。却将醉眼看荣悴。
水调歌头::魏了翁::江水自石纽，灌口怒腾辉。便如黑水北出，迤逦到三危。百尺长虹夭矫，两岸苍龙偃蹇，翠碧互因依。古树百夫长，修竹万竿旗。画堂开，风与月，巧相随。史君领客行乐，旌纛立披披。慨想二江遗迹，更起三闾忠愤，此日最为宜。推本美功意，禹甸六章诗。
水调歌头::魏了翁::轻露沦残暑，蟾影插高寒。团团只似前夕，持向老莱看。九帙元开父算，六甲更逢儿换，梧竹拥檀栾。都把方寸地，散作万云烟。锦边城，云间戌，雪中山。风流老监在此，忧顾赖渠宽。天上玉颜合笑，堂上酡颜如酒，家国两平安。又恐玉川子，茗碗送飞翰。
水调歌头::魏了翁::风露浸秋色，烟雨媚湖弦。旌旗十里小队，拟约醮坛仙。身在黄旗朱邸，名在玉皇香案，底事个人传。正恐未免耳，惊搅日高眠。虎分符，龙握节，鹿御。於君本亦馀事，所乐不存焉。一点春风和气，无限蓝田种子，渺渺玉生烟。富贵谁不肯，借问此何缘。
水调歌头::魏了翁::万里蜀山险，难似上青天。谁知间有，人心之险甚山川。赖得皇华星使，满载春风和气，来自鉴湖边。要识方寸地，四十万云烟。佩珑璁，冠昱炝，组蝉联。眼前富贵馀事，所乐不存焉。闻道汉家子政，博考兰台载籍，胸次著千年。会有太一老，同结海山缘。
念奴娇::魏了翁::万人遮道，拨不断、争挽房湖逐客。臣罪既盈应九死，全荷君王矜恻。况是当年，曾将愚技，十字街头立。恩波浩荡，孤忠未报涓滴。世事应若穿杨，一弦不到，前发皆虚的。自判此生元有分，不管筮违龟食。靴帽丛中，渔樵席上，无入非吾得。倚湖一笑，夜深群动皆息。
临江仙::魏了翁::九十秋光三十八，新居初度称觞。青衫彩服列郎娘。孙枝无处著，犹欠两东床。尽是当年亲手种，如今满院芬芳。只凭方寸答苍苍。个中无尽藏，谁弱又谁强。
临江仙::魏了翁::细雨斜风驱晓瘴，绰开坦坦长途。膏车秣马问程初。梅梢迎候骑，雁影度平芜。行己不论官小大，穷探不间精粗。只从厚处作规模。简编迂事业，屋漏拙功夫。
感皇恩::魏了翁::三峡打头风，吹回荆步。坎止流行谩随遇。须臾风静，重踏西来旧武。世间忧喜地，分明觑。喜事虽新，忧端依旧，徒为岷峨且欢舞。阴云掩映，天末扣阍无路。一鞭归去也，鸥为侣。
水龙吟::魏了翁::阑风长雨连霄，昨朝晴色随轩骤。松声花气，江烟浦树，如相迎候。山送青来，僧随麦去，山为吾有。更筇直上，薜萝深处，云垂幄、藓成。未至相如独後。对山尊、劝酬多又。记曾犯雪，重来已是，绿肥红瘦。好语时闻，忧端未歇，倚风搔首。谩持觞自慰，冰山安在，此山如旧。
满江红::魏了翁::玉质金相，长自守、间庭暗室。对黄昏月冷，朦胧雾。知我者希常我贵，於人不即而人即。彼云云、谩自怨灵均，伤兰植。乱，春芳寂。络纬叫，池英摘。惟国香耐久，素秋同德。既向静中观性分，偏於发处知生色。待到头、声臭两无时，真闻识。
水调歌头::魏了翁::世界要扶助，人物载耆英。茫茫四海，谁识今代有宠臣。万顷青湖佳气，一片紫岩心事，天付与斯人。耸耸铁冠吏，表表白云卿。海沮漳，城汉郢，宅峨岷。规摹妙处，胸次纳纳几沧瀛。未说令公二纪，先看武公百岁，年与学俱新。星弁百僚准，天宇四时春。
南乡子::魏了翁::万里载浮名。忆昔从容下帝京。冉冉七年如昨梦，分明。赢得存存夜气清。谁使滥专城。有罪当诛尚薄刑。细数当时同省士，皆卿。落落韶阳独九龄。
水调歌头::魏了翁::冬至子之半，玉管罅微阳。壶中别有天地，转觉日增长。一样金章紫服，一样朱颜绿发，翁季俨相望。翁是修何行，未已且方将。玉生烟，兰竞秀，彩成行。翁无他智，只把一念答苍苍。今日列城桃李，他日八荒雨露，都是乃翁庄。要数义方训，不说窦家郎。
临江仙::魏了翁::尚忆去年称寿日，彩衣犹带天香。今年还见雁成行。两头娘子拜，笑领伯仁觞。知是几年培植底，如今满院芬芳。只凭方寸答苍苍。春风来不断，点缀艳阳妆。
水调歌头::魏了翁::曾向君王说，臣愿守嘉州。风流别乘初届，元在越王楼。湖上龟鱼何事，桥上雁犀谁使，争挽海山舟。便遣旧姻娅，解后作斯游。晚风清，初暑涨，暮云收。公堂高会，恍疑仙女下罗浮。好是中郎有女，况是史君有妇，同对藕花洲。拟把鹤山月，换却鉴湖秋。
临江仙::魏了翁::腰著万钉犀玉夸，肘垂斗大金章。非关性分总寻常。要知真乐处，彩服鬓毛苍。浩荡春风生玉树，蒸成满院芬芳。斗城无处著韶光。会归天上去，长捧伯仁觞。
水调歌头::魏了翁::有匪碧岩使，满腹鉴湖秋。不居上界官府，来作散仙游。长佩高冠人伟，组练锦袍官贵，清献旧风流。杓柄长多少，洗尽蜀民愁。冠，貂尾案，鹭鸶。时来正恐不免，留滞剑南州。帘卷西州风雨，庭伫百城歌鼓，桃李翠云绸。谁谓蜀山远，只在殿山头。
贺新郎::魏了翁::家住峨山趾。暑风轻、双泉漱玉，五坡攒翠。坡上主人归无计。梦泛沧波清。曾拜奏、前旒十二。愿上皇华将亲去，及翁儿、未老相扶曳。乘款段，过闾里。玺书未报人相谓。倚西风、胡尘涨野，隐忧如猬。就似东门贤父子，祗恐荣亲犹未。待洗尽、岷峨憔悴。便把手中长杓柄，为八荒，更作无边施。却上表，乞归侍。
鹧鸪天::魏了翁::十载交盟可重寻。剩於棠茇细论心。云障晚日供秋思，风递荷书作晚阴。纡胜引，豁尘襟。未须紫马去。玻璃无计留君住，但乞天公三日霖。
倒犯::吴文英::茂苑、共莺花醉吟，岁华如许。江湖夜雨。传书问、雁多幽阻。清溪上，惯来往扁舟、轻如羽。到兴懒归来，玉冷耕云圃。按琼箫，赋金缕。回首词场，动地声名，春雷初启户。枕水卧漱石，数间屋，梅一坞。待共结、良朋侣。载清尊、随花追野步。
花犯::吴文英::翦横枝，清溪分影，修然空镜晓。小窗春到。怜夜冷孀娥，相伴孤照。古苔泪锁霜千点，苍华人共老。料浅雪、黄昏驿路，飞香遗冻草。行云梦中认琼娘，冰肌瘦，窈窕风前纤缟。残醉醒，屏山外、翠禽声小。
花犯::吴文英::小娉婷，清铅素靥，蜂黄暗偷晕。翠翘鬓。昨夜冷中庭，月下相认。睡浓更苦凄风紧。惊回心未稳。送晓色、一壶葱，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。
蝶恋花::吴文英::北斗秋横云髻影。莺羽衣轻，腰减青丝剩。一曲游仙闻玉磬。月华深院人初定。十二阑干和笑凭。风露生寒，人在莲花顶。睡重不知残酒醒。红帘几度啼鸦暝。
蝶恋花::吴文英::明月枝头香满路。几日西风，落尽花如雨。倒照秦眉天镜古。秋明白鹭双飞处。自摘霜葱宜荐俎。可惜重阳，不把黄花与。帽堕笑凭纤手取。清歌莫送秋声去。
浣溪沙::吴文英::新梦游仙驾紫鸿。数家灯火灞桥东。吹箫楼外冻云重。石瘦溪根船宿处，月斜梅影晓寒中。玉人无力倚东风。
浣溪沙::吴文英::冰骨清寒瘦一枝。玉人初上木兰时。懒妆斜立澹春姿。月落溪穷清影在，日长春去画帘垂。五湖水色掩西施。
浣溪沙::吴文英::千盖笼花斗胜春。东风无力扫香尘。尽沿高阁步红云。闲里暗牵经岁恨，街头多认旧年人。晚钟催散又黄昏。
浣溪沙::吴文英::蝶粉蜂黄大小乔。中庭寒尽雪微销。一般清瘦各无聊。窗下和香封远讯，墙头飞玉怨邻箫。夜来风雨洗春娇。
浣溪沙::吴文英::门隔花深梦旧游。夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷於秋。
浣溪沙::吴文英::波面铜花冷不收。玉人垂钓理纤钩。月明池阁夜来秋。江燕话归成晓别，水花红减似春休。西风梧井叶先愁。
浣溪沙::吴文英::门巷深深小画楼。阑干曾识凭春愁。新蓬遮却绣鸳游。桃观日斜香掩户，苹溪风起水东流。紫萸玉腕又逢秋。
浣溪沙::吴文英::曲角深帘隐洞房。正嫌玉骨易愁黄。好花偏占一秋香。夜气清时初傍枕，晓光分处未开窗。可怜人似月中孀。
玉楼春::吴文英::茸茸狸帽遮梅额。金蝉罗翦胡衫窄。乘肩争看小腰身，倦态强随闲鼓笛。问称家住城东陌。
玉楼春::吴文英::华堂夜宴连清晓。醉里笙歌云窈袅。酿来千日酒初尝，过却重阳秋更好。阿儿早晚成名了。
点绛唇::吴文英::推枕南窗，拣花寒入单纱浅。雨帘不卷。空碍调雏燕。一握柔葱，香染榴巾汗。音尘断。画罗闲扇。山色天涯远。
点绛唇::吴文英::时霎清明，载花不过西园路。嫩阴绿树。正是春留处。燕子重来，往事东流去。征衫贮。旧寒一缕。泪湿风帘絮。
点绛唇::吴文英::卷尽愁云，素娥临夜新梳洗。暗尘不起。酥润凌波地。辇路重来，仿佛灯前事。情如水。小楼熏被。春梦笙歌里。
秋蕊香::吴文英::宝月惊尘堕晓。愁锁空枝斜照。古苔几点露萤小。销减秋光旋少。佩丸尚忆春酥袅。故人老。
秋蕊香::吴文英::懒浴新凉睡早。雪靥酒红微笑。倚楼起把绣针小。月冷波光梦觉。怕闻井叶西风到。恨多少。
诉衷情::吴文英::阴阴绿润暗啼鸦。陌上断香车。红云深处春在，飞出建章花。春此去，那天涯。几烟沙。忍教芳草，狼藉斜阳，人未归家。
诉衷情::吴文英::柳腰空舞翠裙烟。尽日不成眠。花尘浪卷清昼，渐变晚阴天。吴社水，系游船。又经年。东风不管，燕子初来，一夜春寒。
诉衷情::吴文英::片云载雨过江鸥。水色澹汀洲。小莲玉惨红怨，翠被又经秋。凉意思，到南楼。小帘钩。半窗灯晕，几叶芭蕉，客梦床头。
诉衷情::吴文英::西风吹鹤到人间。凉月满缑山。银河万里秋浪，重载客槎还。河汉女，巧云鬟。夜阑干。钗头新约，针眼娇颦，楼上秋寒。
夜游宫::吴文英::窗外捎溪雨响。映窗里、嚼花灯冷。浑似潇湘系孤艇。见幽仙，步凌波，月边影。香苦欺寒劲。牵梦绕、沧涛千顷。
夜游宫::吴文英::春语莺迷翠柳，烟隔断、晴波远岫。寒压重帘幔拖绣。袖炉香，倩东风，与吹透。花讯催时候。旧相思、偏供闲昼。
醉桃源・阮郎归::吴文英::金丸一树带霜华。银台摇艳霞。烛阴树影两交加。秋纱机上花。飞醉笔，驻吟车。香深小隐家。
醉桃源・阮郎归::吴文英::沙河塘上旧游嬉。卢郎年少时。一声长笛月中吹。和云和雁飞。惊物换，叹星移。相看两鬓丝。
醉桃源・阮郎归::吴文英::青春花姊不同时。凄凉生较迟。艳妆临水最相宜。风来吹秀漪。惊旧事，问长眉。月明仙梦回。
醉桃源・阮郎归::吴文英::翠阴浓合晓莺堤。春如日坠西。画图新展远山齐。花深十二梯。风絮晚，醉魂迷。隔城闻马嘶。
如梦令::吴文英::春在绿窗杨柳。人与流莺俱瘦。眉底暮寒生，帘额时翻波皱。风骤。风骤。花径啼红满袖。
如梦令::吴文英::秋千争闹粉墙。闲看燕紫莺黄。啼到绿阴处，唤回浪子闲忙。春光。春光。正是拾翠寻芳。
望江南・忆江南::吴文英::衣白苎，雪面堕愁鬟。不识朝云行雨处，空随春梦到人间。留向画图看。慵临镜，流水洗花颜。
望江南・忆江南::吴文英::松风远，莺燕静幽坊。妆褪宫梅人倦绣，梦回春草日初长。瓷碗试新汤。笙歌断，情与絮悠扬。
定风波::吴文英::密约偷香□蹋青。小车随马过南屏。回首东风销鬓影。重省。十年心事夜船灯。离骨渐尘桥下水，到头难灭景中情。两岸落花残酒醒。
月中行・月宫春::吴文英::疏桐翠井早惊秋。叶叶雨声愁。灯前倦客老貂裘。燕去柳边楼。吴宫寂寞空烟水，浑不认、旧采菱洲。
虞美人::吴文英::背庭缘恐花羞坠。心事遥山里。小帘愁卷月笼明。一寸秋怀、禁得几蛩声。井梧不放西风起。供与离人睡。梦和新月未圆时。起看檐蛛结网、又寻思。
菩萨蛮::吴文英::落花夜雨辞寒食。尘香明日城南陌。玉靥湿斜红。泪痕千万重。伤春头竟白。来去春如客。人瘦绿阴浓。日长帘影中。
菩萨蛮::吴文英::绿波碧草长堤色。东风不管春狼藉。鱼沫细痕圆。燕泥花唾乾。无情牵怨抑。画舸红楼侧。斜日起凭阑。垂杨舞晓寒。
贺新郎::吴文英::湖上芙蓉早。向北山、山深雾冷，更看花好。流水茫茫城下梦，空指游仙路杳。笑萝障、云屏亲到。雪玉肌肤春温夜，饮湖光、山渌成花貌。临涧水，弄清照。著愁不尽宫眉小。听一声、相思曲里，赋情多少。红日阑干鸳鸯枕，那枉裙腰褪了。算谁识、垂杨秋袅。不是秦楼无缘分，点吴霜、羞带簪花帽。但酒，任天晓。
贺新郎::吴文英::浪影龟纹皱。蘸平烟、青红半湿，枕溪窗牖。千尺晴霞慵卧水，万叠罗屏拥绣。漫几度、吴船回首。归雁五湖应不到，问苍茫、钓雪人知否。樵唱杳，度深秀。重来趁得花时候。记留连、空山夜雨，短亭春酒。桃李新栽成蹊处，尽是行人去後。但东阁、官梅清瘦。乃一声山水绿，燕无言、风定垂帘昼。寒正悄，吟袖。
江城梅花引::吴文英::江头何处带春归。玉川迷。路东西。一雁不飞、雪压冻云低。十里黄昏成晓色，竹根篱。分流水、过翠微。带书傍月自锄畦。苦吟诗。生鬓丝。半黄烟雨，翠禽语、似说相思。惆怅孤山、花尽草离离。
婆罗门引::吴文英::香霏泛酒，瘴花初洗玉壶冰。西风乍入吴城。吹彻玉笙何处，曾说董双成。奈司空经惯，未畅高情。瑶台几层。但梦绕、曲阑行。空忆双蝉□翠，寂寂秋声。
婆罗门引::吴文英::风涟乱翠，酒霏飘汗洗新妆。幽情暗寄莲房。弄雪调冰重会，临水暮追凉。正碧云不破，素月微行。双成夜笙，断旧曲、解明。别有红娇粉润，初试霓裳。分莲调郎。
祝英台近::吴文英::黯春阴，收灯後，寂寞几帘户。一片花飞，人驾彩云去。应是蛛网金徽，拍天寒水，恨声断、孤鸿洛浦。对君诉。团扇轻委桃花，流红为谁赋。□□□□，从今醉何处。可怜憔悴文园，曲屏春到，断肠句、落梅愁雨。
祝英台近::吴文英::问流花，寻梦草，云暖翠微路。锦雁峰前，浅约昼行处。不教嘶马飞春，一奁越境，那销尽、红吟绿赋。送人去。长丝初染柔黄，晴和晓烟舞。心事偷占，莺漏汉宫语。趁得罗盖天香，归来时候，共留取、玉阑春住。
祝英台近::吴文英::采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度。因甚天也悭春，轻阴便成雨。绿暗长亭，归梦趁风絮。有情花影阑干，莺声门径，解留我、霎时凝伫。
祝英台近::吴文英::晚云开，朝雪霁，时节又灯市。夜约遗香，南陌少年事。笙箫一片红云，飞来海上，绣帘卷、缃桃春起。旧游地。素蛾城阙年年，新妆趁罗绮。玉练冰轮，无尘浣流水。晓霞红处啼鸦，良宵一梦，画堂正、日长人睡。
祝英台近::吴文英::翦红情，裁绿意，花信上钗股。残日东风，不放岁华去。有人添烛西窗，不眠侵晓，笑声转、新年莺语。旧尊俎。玉纤曾擘黄柑，柔香系幽素。归梦湖边，还迷镜中路。可怜千点吴霜，寒销不尽，又相对、落梅如雨。
西子妆慢・西子妆::吴文英::流水曲尘，艳阳醅酒，画舸游情如雾。笑拈芳草不知名，乍凌波、断桥西堍。垂杨漫舞。总不解、将春系住。燕归来，问彩绳纤手，如今何许。欢盟误。一箭流光，又趁寒食去。不堪衰鬓著飞花，傍绿阴、冷烟深树。玄都秀句。
江南春・秋风清::吴文英::风响牙签，云寒古砚，芳铭犹在棠笏。秋床听雨，妙谢庭、春早吟笔。城市喧鸣辙。清溪上、小山秀洁。便向此。搜松访石，葺屋营花，红尘远避风月。瞿塘路，随汉节。记羽扇纶巾，气凌诸葛。青天万里，料漫忆、莼丝鲈雪。车马从休歇。荣华事、醉歌耳熟。天与此翁，芳芷嘉名，纫兰佩兮琼。
梦芙蓉::吴文英::西风摇步绮。记长堤骤过，紫骝十里。断桥南岸，人在晚霞外。锦温花共醉。当时曾共秋被。自别霓裳，应红销翠冷，霜枕正慵起。惨澹西湖柳底。摇荡秋魂，夜月归环佩。画图重展，惊忍旧梳洗。去来双翡翠。
高山流水::吴文英::素弦一一起秋风。写柔情、都在春葱。徽外断肠声，霜霄暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。吴中。空传有西子，应不解、换徵移宫。兰蕙满襟怀，唾碧总喷花茸。後堂深、想费春工。
霜花腴::吴文英::翠微路窄，醉晚风、凭谁为整冠。霜饱花腴，烛消人瘦，秋光作也都难。病怀强宽。恨雁声、偏落歌前。记年时、旧宿凄凉，暮烟秋雨野桥寒。妆靥鬓英争艳，度清商一曲，暗坠金蝉。芳节多阴，兰情稀会，晴晖称拂吟笺。更移画船。
澡兰香::吴文英::盘丝系腕，巧篆垂簪，玉隐绀纱睡觉。银瓶露井，彩云窗，往事少年依约。为当时、曾写榴裙，伤心红绡褪萼。黍梦光阴渐老，汀洲烟箬。莫唱江南古调，怨抑难招，楚江沈魄。薰风燕乳，暗雨梅黄，午镜澡兰帘幕。
玉京谣::吴文英::蝶梦迷清晓，万里无家，岁晚貂裘敝。载取琴书，长安闲看桃李。烂绣锦、人海花场，任客燕、飘零谁记。春风里。香泥九陌，文梁孤垒。微吟怕有诗声翳。镜慵看、但小楼独依。金屋千娇，从他鸳暖秋被。蕙帐移、烟雨孤山，待对影、落梅清。
探芳新::吴文英::九街头，正软尘润酥，雪销残溜。禊赏祗园，花艳云阴笼昼。层梯峭空麝散，拥凌波、萦翠袖。叹年端、连环转，烂漫游人如绣。肠断回廊伫久。便写意溅波，传愁蹙岫。渐没飘鸿，空惹闲情春瘦。
凤池吟::吴文英::万丈巍台，碧罘外，衮衮野马游尘。旧文书几阁，昏朝醉暮，覆雨翻云。忽变清明，紫垣敕使下星辰。经年事静，公门如水，帝甸阳春。长安父老相语，几百年见此，独驾冰轮。又凤鸣黄幕，玉霄平溯，鹊锦新恩。
暗香::吴文英::县花谁葺。记满庭燕麦，朱扉斜阖。妙手作新，公馆青红晓云湿。天际疏星趁马，帘昼隙、冰弦三叠。尽换却、吴水吴烟，桃李靓春靥。风急。送帆叶。正雁水夜清，卧虹平帖。软红路接。涂粉闱深早催入。怀暖天香宴果，花队簇、轻轩银蜡。更问讯、湖上柳，两堤翠匝。
暗香疏影::吴文英::占春压一。卷峭寒万里，平沙飞雪。数点酥钿，凌晓东风□吹裂。独曳横梢瘦影，入广平、裁冰词笔。记五湖、清夜推篷，临水一痕月。何逊扬州旧事，五更梦半醒，胡调吹彻。若把南枝，图入凌烟，香满玉楼琼阙。相将初试红盐味，到烟雨、青黄时节。想雁空、北落冬深，澹墨晚天云阔。
念奴娇::吴文英::思生晚眺，岸乌纱平步，春云层绿。罨画屏风开四面，各样莺花结束。寒欲残时，香无著处，千树风前玉。游蜂飞过，隔墙疑是金谷。偏称晚色横烟，愁凝峨髻，澹生绡裙幅。缥缈孤山南畔路，相对花房竹屋。溪足沙明，岩阴石秀，梦冷吟亭宿。松风古涧，高调月夜清曲。
惜红衣::吴文英::鹭老秋丝，苹愁暮雪，鬓那不白。倒柳移栽，如今暗溪碧。乌衣细语，伤绊惹、茸红曾约。南陌。前度刘郎，寻流花踪迹。朱楼水侧。雪面波光，汀莲沁颜色。当时醉近绣箔，夜吟寂。
江南好・忆江南::吴文英::行锦归来，画眉添妩，暗尘重拂雕栊。稳瓶泉暖，花隘斗春容。围密笼香暗霭，烦纤手、亲点团龙。温柔处，垂杨髻，□暗豆花红。行藏，多是客，莺边话别，桔下相逢。算江湖幽梦，频绕残钟。
双双燕::吴文英::小桃谢後，双双燕，飞来几家庭户。轻烟晓暝，湘水暮云遥度。帘外馀寒未卷，共斜入、红楼深处。相将占得雕梁，似约韶光留住。堪举。翩翩翠羽。杨柳岸，泥香半和梅雨。落花风软，戏促乱红飞舞。多少呢喃意绪。尽日向、流莺分诉。还过短墙，谁会万千言语。
无闷::吴文英::霓节飞琼，鸾驾弄玉，杳隔平云弱水。倩皓鹤传书，卫姨呼起。莫待粉河凝晓，趁夜月、瑶笙飞环佩。正蹇驴吟影，茶烟灶冷，酒亭门闭。歌丽。泛碧蚁。放绣帘半钩，宝台临砌。要须借东君，灞陵春意。
水调歌头::吴文英::屋下半流水，屋上几青山。当心千顷明镜，入座玉光寒。云起南峰未雨，云敛北峰初霁，健笔写青天。俯瞰古城堞，不碍小阑干。绣鞍马，软红路，乍回班。层梯影转亭午，信手展缃编。残照游船收尽，新月画帘才卷，人在翠壶间。天际笛声起，尘世夜漫漫。
洞仙歌::吴文英::芳辰良宴，人日春朝并。细缕青丝裹银饼。更玉犀金彩，沾座分簪，歌围暖，梅靥桃唇斗胜。露房花曲折，莺入新年，添个宜男小山枕。待枝上，饱东风，结子成阴，蓝桥去、还觅琼浆一饮。料别馆、西湖最情浓，烂画舫月明，醉宫袍锦。
秋思::吴文英::堆枕香鬟侧。骤夜声、偏称画屏秋色。风碎串珠，润侵歌板，愁压眉窄。动罗清商，寸心低诉叙怨抑。映梦窗，零乱碧。待涨绿春深，落花香泛，料有断红流处，暗题相忆。欢酌。檐花细滴。送故人、粉黛重饰。漏侵琼瑟。丁东敲断，弄晴月白。怕一曲、霓裳未终，催去骖凤翼。叹谢客、犹未识。
江神子・江城子::吴文英::长安门外小林丘。碧壶秋。浴轻鸥。不放啼红，流水通宫沟。时有晴空云过影，华镜里，翳鱼游。绮罗尘满九衢头。晚香楼。夕阳收。
江神子・江城子::吴文英::一声玉磬下星坛。步虚阑。露华寒。平晓阿香，油壁碾青鸾。应是老鳞眠不得，云炮落，雨瓢翻。身闲犹耿寸心丹。炷炉烟。暗祈年。
江神子・江城子::吴文英::翠纱笼袖映红霏。冷香飞。洗凝脂。睡足娇多，还是夜深宜。翻怕回廊花有影，移烛暗，放帘垂。尊前不按驻云词。料花枝。妒蛾眉。
渔父词・渔父::周紫芝::花姑溪上鹭鸶滩。辜负渔竿二十年。
木兰花・玉楼春::莫将::一枝和露珍珠贯。月下回来寻几遍。今朝忽见数枝开，未有十分如待伴。新妆不比徐妃面。
木兰花・玉楼春::莫将::梅边晓景清无比。林下诗人呵冻指。玉龙留住麝脐烟，银漏滴残龙脑水。晨光渐渐收寒气。
木兰花・玉楼春::莫将::清姿自是生寒瘦。更在春前并腊後。谁教六出巧遮藏，争似一番先透漏。谢娘莫把翻衣袖。
木兰花・玉楼春::莫将::寒梢雨里愁无那。林下开时宜数过。夕阳恰似过清溪，一树横斜疏影卧。朱唇莫比桃花破。
木兰花・玉楼春::莫将::寻梅莫背东风路。路在花前知去处。真香破鼻蓦然闻，试问幽丛知几步。多情更被无寒助。
木兰花・玉楼春::莫将::暗香浮动黄昏後。更是月明如白昼。看来都坐玉壶冰，折赠徐妃丹桂手。赏酬风景无过酒。
木兰花・玉楼春::莫将::花时人道多风雨。梅蕊都来无几许。何须飘洒湿芳心，粉面琳琅如泪注。家童莫扫花阴土。
木兰花・玉楼春::莫将::眼前欲尽情何限。风外南枝无一半。东君何事莫教开，及至如今都不管。高楼三弄休吹趱。
木兰花・玉楼春::莫将::前村雪里虽然早。争似横斜开处好。直饶隔水是江南，也恐一枝春未到。延宾莫恨花阴小。
木兰花・玉楼春::莫将::少陵长被花为恼。况是梅花非草草。临歧争奈不吟诗，此度诗人宜可老。诗成莫惜尊倒。
独脚令・忆王孙::莫将::绛唇初点粉红新。凤镜临妆已逼真。苒苒钗头香趁人。
浣溪沙::莫将::宝钏香裙上玉梯。云重应恨翠楼低。愁同芳草两萋萋。
浣溪沙::莫将::归梦悠扬见未真。绣衾恰有暗香薰。五更分得楚台春。
念奴娇::邵博::天然潇洒，尽人间、无物堪齐标格。只与娥为伴侣，方显一家颜色。好是多情，一年一度，首作东君客。竹篱茅舍，典刑别是清白。惆怅玉杵无凭，蓝桥人去，空锁神仙宅。今日天涯凭马上，忽见轻盈冰魄。恰似当年，温柔乡里，晓看新妆额。临风三嗅，挽条不忍空摘。
声声慢::赵佶::宫梅粉淡，岸柳金匀，皇州乍庆春回。凤阙端门，棚山彩建蓬莱。沈沈洞天向晚，宝舆还、花满钧台。轻烟里，算谁将金莲，陆地齐开。触处声歌鼎沸，香鞯趁，雕轮隐隐轻雷。万家帘幕，千步锦绣相挨。银蟾皓月如昼，共乘欢、争忍归来。疏钟断，听行歌、犹在禁街。
声声慢::赵佶::欺寒冲暖，占早争春，江梅已破南枝。向晚阴凝，偏宜映月临池。天然莹肌秀骨，笑等闲、桃李芳菲。劳梦想，似玉人羞懒，弄粉妆迟。长记行歌声断，犹堪恨，无情塞管频吹。寄远丁宁，折赠陇首相思。前村夜来雪里，东君、须索饶伊。烂漫也，算百花、犹自未知。
念奴娇::赵佶::雅怀素态，向闲中、天与风流标格。绿锁窗前湘簟展，终日风清人寂。玉子声乾，纹楸色净，星点连还直。跳丸日月，算应局上销得。全似落浦斜晖，寒鸦游鹭，乱点沙汀碛。妙算神机，须信道，国手都无敌。玳席欢馀，芸堂香暖，赢取专良夕。桃园归路，烂柯应笑凡客。
醉落魄・一斛珠::赵佶::无言哽噎。看灯记得年时节。行行指月行行说。愿月常圆，休要暂时缺。今年华市灯罗列。好灯争柰人心别。
探春令::赵佶::帘旌微动，峭寒天气，龙池冰泮。杏花笑吐香犹浅。又还是、春将半。清歌妙舞从头按。
聒龙谣::赵佶::紫阙苕，绀宇邃深，望极绛河清浅。霜月流天，锁穹隆光满。水精宫、金锁龙盘，玳瑁帘、玉钩云卷。动深思，秋籁萧萧，比人世、倍清燕。瑶阶回。玉签鸣，渐秘省引水，辘轳声转。鸡人唱晓，促铜壶银箭。
临江仙::赵佶::过水穿山前去也，吟诗约句千馀。淮波寒重雨疏疏。烟笼滩上鹭，人买就船鱼。古寺幽房权且住，夜深宿在僧居。梦魂惊起转嗟吁。愁牵心上虑，和泪写回书。
月上海棠::赵佶::
满庭芳::赵佶::寰宇清夷，元宵游豫，为开临御端门。暖风摇曳，香气霭轻氛。十万钩陈灿锦，钧台外、罗绮缤纷。欢声里，烛龙衔耀，黼藻太平春。灵鳌，擎采岫，冰轮远驾，初上祥云。照万宇嬉游，一视同仁。更起维垣大第，通宵宴、调燮良臣。从兹庆，都俞庚载，千岁乐昌辰。
眼儿媚::赵佶::玉京曾忆惜繁华。万里帝王家。琼林玉殿，朝喧弦管，暮列笙琶。花城人去今萧索，春梦绕胡沙。家山何处，忍听羌笛，吹彻梅花。
燕山亭::赵佶::裁翦冰绡，打叠数重，冷淡燕脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。凭寄离恨重重，这双燕，何曾会人言语。天遥地远，万水千山，知他故宫何处。怎不思量，除梦里、有时会去。
失调名::赵佶::
金莲绕凤楼::赵佶::绛烛朱笼相随映。驰绣毂、尘清香衬。万金光射龙轩莹。绕端门、瑞雷轻振。元宵为开圣景。严敷坐、观灯锡庆。
小重山::赵佶::罗绮生香娇上春。金莲开陆海，艳都城。宝舆回望翠峰青。东风鼓，吹下半天星。万井贺升平。行歌花满路，月随人。
踏莎行::侯彭老::十二封章，三千里路。当年走遍东西府。时人莫讶出都忙，官家送我归乡去。三诏出山，一言悟主。古人料得皆虚语。太平朝野总多欢，江湖幸有宽闲处。
水龙吟::李纲::笑不知天命，明珠玉斗，漫撞令碎。
水龙吟::李纲::汉家炎运中微，坐令闰位馀分据。南阳自有，真人膺历，龙翔虎步。初起昆城，旋驱乌合，块然当路。想莽军百万，旌旗千里，应道是、探囊取。豁达刘郎大度。对敌、安恬无惧。提兵夹击，声喧天壤，雷风借助。虎豹哀嗥，戈委地，一时休去。早复收旧物，扫清氛，作中兴主。
念奴娇::李纲::茂陵仙客，算真是、天与雄才宏略。猎取天骄驰卫霍，如使鹰驱雀。鏖战皋兰，犁庭龙碛，饮至行勋爵。中华疆盛，坐令夷狄衰弱。追想当日巡行，勒兵十万骑，横临边朔。亲总貔貅谈笑看，黠虏心惊胆落。寄语单于，两君相见，何苦逃沙漠。英风如在，卓然千古高著。
喜迁莺::李纲::长江千里。限南北、雪浪云涛无际。天险难逾，人谋克壮，索虏岂能吞噬。阿坚百万南牧，倏忽长驱吾地。破强敌，在谢公处画，从容颐指。奇伟。淝水上，八千戈甲，结阵当蛇豕。鞭弭周旋，旌旗麾动，坐却北军风靡。夜闻数声鸣鹤，尽道王师将至。延晋祚，庇民，周雅何曾专美。
水龙吟::李纲::古来夷狄难驯，射飞择肉天骄子。唐家建国，北边雄盛，无如颉利。万马崩腾，皂旗毡帐，远临清渭。向郊原驰突，凭陵仓卒，知战守、难为计。须信君王神武。觇虏营、只从七骑。长弓大箭，据鞍诘问，单于非义。戈甲鲜明，旌麾光彩，六军随至。怅敌情震骇，鱼循鼠伏，请坚盟誓。
念奴娇::李纲::晚唐姑息，有多少方镇，飞扬跋扈。淮蔡雄藩联四郡，千里公然旅拒。同恶相资，潜伤宰辅，谁敢分明语。婀群议，共云旄节应付。於穆天子英明，不疑不贰处，登庸裴度。往督全师威令使，擒贼功名归诉。半夜衔枚，满城深雪，忽已亡悬瓠。明堂坐治，中兴高映千古。
雨霖铃::李纲::蛾眉修绿。正君王恩宠，曼舞丝竹。华清赐浴瑶，五家会处，花盈山谷。百里遗簪堕珥，尽宝钿珠玉。听突骑、鼙鼓声喧，寂寞霓裳羽衣曲。金舆还幸匆匆速。奈六军不发人争目。明眸皓齿难恋，肠断处、绣囊犹馥。剑阁峥嵘，何况铃声，带雨相续。谩留与、千古伤神，尽入生绡幅。
喜迁莺::李纲::边城寒早。恣骄虏、远牧甘泉丰草。铁马嘶风，毡裘凌雪，坐使一方云扰。庙堂折冲无策，欲幸坤维江表。叱群议，赖寇公力挽，亲行天讨。缥缈。銮辂动，霓旌龙旆，遥指澶渊道。日照金戈，云随黄伞，径渡大河清晓。六军万姓呼舞，箭发敌酋难保。虏情慑，誓书来，从此年年修好。
减字木兰花::李纲::茫茫云海。方丈蓬壶何处在。拟泛轻舟。一到金鳌背上游。琼楼珠室。千岁蟠桃初结实。月冷风清。试倩双成吸玉笙。
减字木兰花::李纲::龟台金母。绀发芳容超古。绛节霓旌。青鸟传言若可凭。瑶池龙宴。零落碧桃香片片。八骏西巡。更有何人继後尘。
永遇乐::李纲::秋色方浓，好天凉夜，风雨初霁。缺月如钩，微云半掩，的灿星河碎。爽来轩户，凉生枕簟，夜永悄然无寐。起徘徊，凭栏凝伫，片时万情千意。江湖倦客，年来衰病，坐叹岁华空逝。往事成尘，新愁似锁，谁是知心底。五陵萧瑟，中原杳杳，但有满襟清泪。烛兰缸，呼童取酒，且图径醉。
望江南・忆江南::李纲::归去客，迂骑过江乡。茅店鸡声寒逗月，板桥人迹晓凝霜。一望楚天长。春信早，山路野梅香。
水调歌头::李纲::律吕自相召，韶不难谐。致君泽物，古来何世不须才。幸可山林高卧，袖手何妨闲处，醇酒醉朋侪。千里故人驾，不怕物情猜。秋夜永，更秉烛，且衔杯。五年离索，谁谓谈笑豁幽怀。况我早衰多病，屏迹云山深处，俗客不曾来。此日扫花径，蓬户为君开。
水调歌头::李纲::如意始身退，此事古难谐。中年醉饮，多病闲去正当才。长爱兰亭公子，弋钓溪山娱适，甘旨及朋侪。衰疾卧江海，鸥鸟莫惊猜。酒初熟，招我友，共一杯。碧天云卷，高挂明月照人怀。我醉欲眠君去，醉醒君如有意，依旧抱琴来。尚有一壶酒，当复为君开。
水调歌头::李纲::物我本虚幻，世事若俳谐。功名富贵，当得须是个般才。幸有山林云水，造物端如有意，分付与吾侪。寄语旧猿鹤，不用苦相猜。醉中适，一杯尽，复一杯。坐间有客，超诣言笑可忘怀。况是清风明月，如会幽人高意，千里自飞来。共笑陶彭泽，空对菊花开。
念奴娇::李纲::暮云四卷，淡星河、天影茫茫垂碧。皓月浮空，人尽道，端的清圆如璧。丹桂扶疏，银蟾依约，千古佳今夕。寒光委照，有人独坐秋色。怅念老子平生，粗令婚嫁了，超然闲适。误缚簪缨遭世故，空有当时胸臆。苒苒流年，春鸿秋燕，来往终何益。云山深处，这回真是休息。
感皇恩::李纲::九日菊花迟，茱萸却早。嫩蕊浓香自妍好。一簪华发，只恐西风吹帽。细看还遍插，人忘老。千古此时，清欢多少。铁马台空但荒草。旅愁如海，须把金尊销了。暮天秋影碧，云如扫。
渔家傲::李纲::木落霜清秋色霁。菊苞渐吐金英碎。佳节不随东去水。谁得会。黄花开日重阳至。三径旧栽烟水外。故园凝望空流泪。香色向人如有意。落蕊。金尊满满从教醉。
水调歌头::李纲::秋杪暑方退，清若玉壶冰。高楼对月，天上宫殿不曾扃。散下凄然风露，影照江山如昼，浑觉俗缘轻。弋者欲何慕，鸿羽正冥冥。世间法，唯此事，最堪凭。太虚心量，聊假梨枣制颓龄。但使心安身健，静看草根泉际，吟蚓与飞萤。一坐小千劫，无念契无生。
江城子::李纲::老饕嗜酒若鸱夷。拣珠玑。自蒸炊。尽云腴，浮蚁在瑶卮。有客相过同一醉，无客至，独中之。麴生风味有谁知。豁心脾。展愁眉。
江城子::李纲::客中重九共登高。逼烟霄。见秋毫。云涌群山，山外海翻涛。回首中原何处是，天似幕，碧周遭。茱萸蕊绽菊方苞。左倾醪。右持螯。
感皇恩::李纲::西阁夜初寒，炉烟轻袅。竹枕绸衾素屏小。片时清梦，又被木鱼惊觉。半窗残月影，天将晓。幻境去来，胶胶扰扰。追想平生发孤笑。壮怀消散，尽付败荷衰草。个中还得趣，从他老。
望江南・忆江南::李纲::新阁就，向日借清光。广厦生风非我志，小窗容膝正相当。聊此傲羲皇。狨尾拂，高挂木绳床。
望江南・忆江南::李纲::新酒熟，云液满香。溜溜清声归小瓮，温温玉色照瓷瓯。饮兴浩难收。嘉客至，一酌散千忧。
望江南・忆江南::李纲::新雨足，一夜满南塘。粳稻向成初吐秀，芰荷虽败尚馀香。爽气入轩窗。澄霁後，远岫更青苍。
望江南・忆江南::李纲::新月出，清影尚苍茫。学扇欲生青海上，如钩先挂碧霄傍。星斗焕文章。林下客，把酒挹孤光。
江城子::李纲::琉璃滑处玉花飞。溅珠玑。喷霏微。谁遣银河，一派九天垂。昨夜白虹来涧饮，留不去，许多时。幽人独坐石ㄛ。赏清奇。濯涟漪。
减字木兰花::李纲::华清赐浴。宝瓮温泉浇腻玉。笑靥开时。一骑红尘献荔枝。明珠乍剖。自擘轻红香满手。锦袜罗囊。犹瘗当年驿路旁。
减字木兰花::李纲::仙姝丽绝。被服红绡肤玉雪。火齐堆盘。常得杨妃带笑看。劳生重马。远贡长为千古话。林下甘芳。却准幽人餍饫尝。
丑奴儿・采桑子::李纲::幽芳不为春光发，直待秋风。直待秋风。香比馀花分外浓。步摇金翠人如玉，吹动珑。
丑奴儿・采桑子::李纲::枝头万点妆金蕊，十里清香。十里清香。解引幽人雅思长。玉壶贮水花难老，净几明窗。
江城子::李纲::去年九日在衡阳。满林霜。俯潇湘。回雁峰头，依约雁南翔。遥想茱萸方遍插，唯少我，一枝香。今年佳节幸相将。陟层冈。举华觞。
水调歌头::李纲::太白乃吾祖，逸气薄青云。开元有道，聊复乘兴一来宾。天子呼来方醉，洒面清泉微醒，馀吐试龙巾。词翰不加点，歌阕满宫春。笔风雨，心锦绣，极清新。大儿中令，神契兼有坐忘人。不识将军高贵，醉里指污吾足，乃敢尚衣嗔。千载已仙去，图象耸风神。
水龙吟::李纲::际天云海无涯，径从一叶舟中渡。天容海色，浪平风稳，何尝有飓。鳞甲千山，笙镛群籁，了无遮护。笑读君佳阕，追寻往事，须信道、忘来去。闻说钓鲸公子，为才名、鹗书交举。高怀澹泊，柏台兰省，留连莫住。万里闽山，不从海道，寄声何处。怅七年契阔，无因握手，与开怀语。
水龙吟::李纲::莫春清淑之初，赏心最乐惟修禊。兰亭序饮，泛觞流咏，萧然适意。旧弼宗英，文章贤牧，肯临外。向碧山深处，寻花问柳，有佳气、随旌旆。寥落幽人寓止。惜僧园、缭云萦水。栽花种竹，凿池开径，渊明岂愧。美景良辰，玉颜方老，欲留何计。对残红嫩绿，开怀笑时，且须同醉。
水调歌头::李纲::花径不曾扫，蓬户为君开。元戎小队，清晓佳客与同来。我为衰迟多病，且恁浇花艺药，随分葺池台。多谢故人意，迂访白云隈。暮春月，修禊事，会兰斋。一觞一咏，何愧当日畅幽怀。况是茂林修竹，映带清流湍激，山色碧崔嵬。勿复叹陈迹，且为醉金杯。
江城子::李纲::武夷山里一溪横。晚风清。断霞明。行至真、馆下月华生。仙迹灵踪知几许，云缥缈，石峥嵘。羽人同载小舟轻。玉壶倾。荐芳馨。
江城子::李纲::春来江上打头风。吼层空。卷飞蓬。多少云涛，雪浪暮江中。早是客情多感慨，烟漠漠，雨。梁溪只在太湖东。长儿童。学庞翁。
江城子::李纲::晓来江口转南风。静烟空。整云蓬。满眼高帆，隐映画图中。呕轧数声离岸橹，云暗淡，雪溟。扁舟归去五湖东。狎樵童。侣渔翁。
望江南・忆江南::李纲::征骑远，千里别沙阳。泛碧斋傍凝翠阁，凄云寺里印心堂。回首意茫茫。分水岭，烟雨正凄凉。
望江南・忆江南::李纲::云岭水，南北自分流。触目澜翻飞雪浪，赴溪盘屈转琼钩。呜咽不胜愁。归去客，征骑远闽州。
望江南・忆江南::李纲::云棹远，南浦绿波春。日暖风和初解冻，饵香竿袅好垂纶。一钓得金鳞。风乍起，吹皱碧渊沦。
望江南・忆江南::李纲::清昼永，幽致夏来多。远岸参差风扬柳，平湖清浅露翻荷。移棹钓烟波。凉一霎，飞雨洒轻蓑。
望江南・忆江南::李纲::烟艇稳，浦溆正清秋。风细波平宜进楫，月明江静好沈钩。横笛起汀洲。鲈鳜美，新酿蚁醅浮。
望江南・忆江南::李纲::江上雪，独立钓渔翁。箬笠但闻冰散响，蓑衣时振玉花空。图画若为工。云水暮，归去远烟中。
六么令::李纲::长江千里，烟澹水云阔。歌沈玉树，古寺空有疏钟发。六代兴亡如梦，苒苒惊时月。兵戈凌灭。豪华销尽，几见银蟾自圆缺。潮落潮生波渺，江树森如发。谁念迁客归来，老大伤名节。纵使岁寒途远，此志应难夺。
喜迁莺::李纲::江天霜晓。对万顷雪浪，云涛弥渺。远岫参差，烟树微茫，阅尽往来人老。浅沙别浦极望，满目馀霞残照。暮云敛，放一轮明月，窥人怀抱。杳杳。千里恨，玉人一别，梦断无音耗。手拈江梅，枝头春信，欲寄算应难到。画船片帆浮碧，更值风高波浩。几时得向尊前，销却许多烦恼。
喜迁莺::李纲::边城寒早。对漠漠暮秋，霜风烟草。战□长闲，刁斗无声，空使荷戈人老。陇头立马极目，万里长城古道。感怀处，问仲宣云乐，从军多少。缥缈。云岭外，夕烽一点，塞上传光小。玉帐尊，青油谈笑，肯把壮怀销了。画楼数声残角，吹彻梅花霜晓。愿岁岁静烟尘，羌虏常修邻好。
一翦梅::李纲::数点梅花玉雪娇。烟水篱边，半袅青梢。横斜疏影月黄昏，谁使天香，暗淡飘飘。半醉佳人酒未消。宝髻偏时，插更斜袅。尊前还唱早梅词，琼醑何如，□□□□。
玉蝴蝶::李纲::万古秣陵江国，舣舟烟岸，千里云林。故垒高楼，凝望远水遥岑。景阳钟、那闻旧响，玉树唱、空有馀音。感春心。六朝遗事，萧索难寻。甘泉法从弟兄芝玉，顾我情深。契阔相思，岂知今日共登临。对尊俎、休辞痛饮，伤志节、须且高吟。
水龙吟::李纲::晚春天气融和，乍惊密雪烟空坠。因风飘荡，千门万户，牵情惹思。青眼初开，翠眉才展，小园长闭。又谁知化作，琼花玉屑，共榆荚、漫天起。深院美人慵困，乱云鬟、尽从妆缀。小廊回处，氍毹重叠，轻拈却碎。飞入楼台，舞穿帘幕，总归流水。怅青春又过，年年此恨，满东风泪。
满庭芳::李纲::何时得，恩来日下，蓑笠老江湖。
西江月::李纲::意态何如涎涎，轻盈只恐飞飞。华堂偏傍主人栖。好与安巢稳戏。揽断楼中风月，且看掌上腰支。谪仙词赋少陵诗。万语千言总记。
苏武令::李纲::塞上风高，渔阳秋早。惆怅翠华音杳。驿使空驰，征鸿归尽，不寄双龙消耗。念白衣、金殿除恩，归黄阁、未成图报。谁信我、致主丹衷，伤时多故，未作救民方召。
感皇恩::胡舜陟::乞得梦中身，归栖云水。始觉精神自家底。峭帆轻棹，时与白鸥游戏。畏途都不管，风波起。光景如梭，人生浮脆。百岁何妨尽沈醉。卧龙多事，谩说三分奇计。算来争似我，长昏睡。
渔家傲::胡舜陟::几日北风江海立。千车万马鏖声急。短棹峭寒欺酒力。飞雨息。琼花细细穿窗隙。我本绿蓑青箬笠。浮家泛宅烟波逸。渚鹭沙鸥多旧识。行未得。高歌与尔相寻觅。
减字木兰花::李祁::梨花院宇。澹月倾云初过雨。一枝轻寒。梦入西瑶小道山。花深人静。帘锁御香清昼永。红药阑干。玉案春风窈窕间。
点绛唇::李祁::楼下清歌，水流歌断春风暮。梦云烟树。依约江南路。碧水黄沙，梦到寻梅处。花无数。问花无语。明月随人去。
青玉案::李祁::绿琐窗纱明月透。正清梦、莺啼柳。碧井银瓶鸣玉。翔鸾妆样，粲花衫绣。分付春风手。喜入秋波娇欲溜。脉脉青山两眉秀。玉枕春寒郎知否。
鹊桥仙::李祁::春阴淡淡，春波渺渺，帘卷花稍香雾。小舟谁在落梅村，正梦绕、清溪烟雨。碧山学士，云房娇小，须要五湖同去。桃花流水鳜鱼肥，恰趁得、江天佳处。
阮郎归::李祁::校书学士小蓬山。新参玉笋班。买花归去五湖间。浣花龙尾湾。
南歌子::李祁::袅袅秋风起，萧萧败叶声。岳阳楼上听哀筝。楼下凄凉江月、为谁明。雾雨沈云梦，烟波渺洞庭。可怜无处问湘灵。只有无情江水、绕孤城。
醉桃源・阮郎归::李祁::春风碧水满郎湖。水清梅影疏。渡江桃叶酒家垆。髻鬟云样梳。吹玉蕊，饮琼腴。不须红袖扶。
朝中措::李祁::郎官湖上探春回。初见照江梅。过尽竹溪流水，无人知道花开。
西江月::李祁::拾翠亭前水满，郎官湖上春回。仪龙新碾试琼杯。更见春江有味。拄杖行穿翠，吹花醉绕江梅。故园心事老相催。此意陶潜能会。
西江月::李祁::云观三山清露，长生万鬣青松。琼珠珥下秋空。一笑满天鸾凤。雾鬓新梳绀绿，霞衣旧佩柔红。更邀豪俊驭南风。此意平生飞动。
如梦令::李祁::春水湖塘深处。竹暗沙洲无路。闲伴落花来，却信东风归去。且住。且住。细看两山烟雨。
如梦令::李祁::不见玉人清晓。长啸一声云杪。碧水满阑塘，竹外一枝风袅。奇妙。奇妙。半夜山空月皎。
水龙吟::李祁::碧山横绕清湖，茂林秀麓波光里。南宫老大，西洲漂荡，危亭重倚。雨步云行，饵风饮雾，平生游戏。笑此中空洞，都无一物，有神妙、浩然气。扫尽云南梦北，看三江五湖秋水。狂歌两解，清尊一举，超然千里。江汉苍茫，故人何处，山川良是。待白苹露下，青天月上，约骑鲸起。
浪淘沙::李祁::拍手趁西风。惊起乖龙。青山绿水古今同。唯有一轮山上月，长照江中。一点落金钟。浑似虚空。道人不住有云峰。但是人家清酒瓮，行处相逢。
如梦令::叶祖义::如梦。如梦。和尚出门相送。
失调名::左誉::
失调名::左誉::
失调名::左誉::
洞仙歌::吕直夫::征鞍带月，浓露沾襟袖。马上轻衫峭寒透。望翠峰深浅，忆着眉儿，腰枝袅，忍看风前细柳。别时频嘱付，早寄书来，能趁清明到家否。这言语，便梦里、也在心头，重相见、不知伊瘦我瘦。纵百卉千花已离披，也趁锝、酴牡丹时候。
婆罗门引::杨景::帐云暮卷，漏声不到小帘栊。银汉夜洗晴空。皓月堂轩高挂，秋入广寒宫。正金波不动，桂影玲珑。佳人未逢。怅此夕、与谁同。对酒当歌，追念霜满愁红。
西江月::范智闻::紫素全如玉琢，清音不假金妆。海沈时许试芬芳。仿佛云飞仙掌。烟缕不愁凄断，宝钗还与商量。佳人特特为翻香。图得氤氲重上。
好事近::蒋元龙::叶暗乳鸦啼，风定老红犹落。蝴蝶不随春去，入薰风池阁。休歌金缕劝金卮，酒病煞如昨。帘卷日长人静，任杨花飘泊。
阮郎归::蒋元龙::小池芳草绿初匀。柳寒眉尚颦。东风吹雨细於尘。一庭花脸皴。莺共蝶，怨还嗔。眼前无好春。这般天气煞愁人。人愁旋旋新。
乌夜啼::蒋元龙::小桃落尽残红。夜来风。又是一番春事、不从容。翠屏掩。芳信断。
绿头鸭・多丽::周格非::陇头泉，未到陇下轻分。一声声、凄凉呜咽，岂堪侧耳重闻。细思量、那时携手，画楼高、帘幕黄昏。月不长圆，云多轻散，天应偏妒有情人。自别後、小窗幽院，无处不消魂。罗衣上，残妆未减，犹带啼痕。自一从、瓶沈簪折，杳知欲见无因。也浑疑、事如春梦，又只愁、人是朝云。破境分来，朱弦断後，不堪独自对芳樽。
西江月::程邻::阶下宝鞍罗帕，门前绛蜡纱笼。留连佳客怅匆匆。赖有新团小凤。琼碎黄金碾里，乳浮紫玉瓯中。归来袭袭袖生风。齿颊馀甘入梦。
宴清都::何籀::细草沿阶软。迟日薄，蕙风轻蔼微暖。春工靳惜，桃红尚小，柳芽犹短。罗帏绣幕高卷。又早是、歌慵笑懒。凭画楼，那更天远，山远，水远，人远。堪叹。傅粉疏狂，窃香俊雅，无计拘管。青丝绊马，红巾寄泪，甚处迷恋。无言泪珠零乱。翠袖滴、重重渍遍。
烛影摇红::廖世美::霭霭春空，画楼森耸凌云渚。紫薇登览最关情，绝妙夸能赋。惆怅相思迟暮。记当日、朱阑共语。塞鸿难问，岸柳何穷，别愁纷絮。催促年光，旧来流水知何处。断肠何必更残阳，极目伤平楚。晚霁波声带雨。悄无人、舟横野渡。数峰江上，芳草天涯，参差烟树。
好事近::廖世美::落日水熔金，天淡暮烟凝碧。楼上谁家红袖，靠阑干无力。鸳鸯相对浴红衣，短棹弄长笛。惊起一双飞去，听波声拍拍。
菩萨蛮::李元卓::一枝绛蜡香梅软。宜春小胜玲珑剪。拂晓上瑶钗。春从鬓底来。菱花频自照。粉面惊春早。淡拂晓山眉。为谁今日宜。
人娇::张方仲::多少胭脂，匀成点就。千枝乱、攒红堆绣。花无长好，更光阴去骤。对景忆良朋，故应招手。曾说年时，花间把酒。任淋浪、春衫湿透。
透碧
舣兰舟。十分端是载离愁。练波送远，屏山遮断，此去难留。相从争奈，心期久要，屡更霜秋。叹人生、杳似萍浮。又翻成轻别，都将深恨，付与东流。想斜阳影里，寒烟明处，双桨去悠悠。爱渚梅、幽香动，须采掇、倩纤柔。艳歌粲发，谁传馀韵，来说仙游。
卜算子::李敦诗::南北利名人，常恨家居少。每到春时听子规，无不伤怀抱。好去向长安，细与公卿道。待得功成名遂时，不似归来早。
忆真妃・相见欢::康仲伯::匆匆一望关河。听离歌。艇子急催双桨、下清波。淋浪醉。阑干泪。
昭君怨::程过::试问愁来何处。门外山无重数。芳草不知人。翠连云。欲看不忍重看。心事只堪肠断。肠断宿孤村。雨昏昏。
满江红::程过::春欲来时，长是与、江梅花约。又还向、竹林疏处，一枝开却。对酒渐惊身老大，看花应念人离索。但十分、沈醉祝东君，长如昨。芳草渡，孤舟泊。山敛黛，天垂幕。黯销魂、无奈暮云残角。便好折来和雪戴，莫教酒醒随风落。待殷勤、留此记相思，谁堪托。
浣溪
别样清芬扑鼻来。秋香过後却追回。博山轻雾锁崔嵬。珍重芗林三昧手，不教一日不花开。暗中错认是江梅。
调笑
佳友。金英辏。陶令篱边常宿留。秋风一夜摧枯朽。独艳重阳时候。剩收芳蕊浮卮酒。荐酒先生眉寿。
调笑・调笑
清友。群芳右。万缟纷披兹独秀。天寒月薄黄昏後。缟袂亭亭招手。
调笑・调笑
净友。如妆就。折得清香来满手。一溪湛湛无尘垢。白羽轻摇晴昼。
调笑・调笑
玉友。平生旧。相与忘形偏耐久。醉乡径到无何有。莫问区区升斗。
调笑・调笑
花好。被花恼。庭下嫣然如巧笑。曾教健步移根到。各是一般奇妙。
调笑・调笑
酒美。直无比。小瓮新醅浮玉蚁。空传乌氏并程氏。不数云安曲米。
临江
子後寅前东向坐，冥心琢齿鸣鼍。托天回顾眼光摩。张弓仍踏弩，升降辘轳多。三度朝元九度转，背摩双摆扳弩。虎龙交际咽元和。浴身挑甲罢，便可蹑烟萝。
念奴娇::张纲::论思厌久，动莼鲈清兴，轻辞丹极。佩玉腰金归故里，光照湖山秋色。八座仪刑，九重尊宠，才大今词伯。汉家豪俊，一时谁是敌。三径旧日家声，华堂深稳处，频开瑶席。春在壶中真自有，一境珠宫仙掖。谭程挥风，罚筹如猬，数因尊前客。故应元放，举杯狂醉轻掷。
念奴娇::张纲::多情宋玉，值西风摇落，悲秋时节。赖有幽芳深解意，的枝头争发。欲语含羞，敛容微笑，心事如何说。暗香时度，卷帘留伴霜月。谁为赋写仙姿，挥毫落纸，有尊前词客。独倚阑干须信道，消得孤吟愁绝。补阙骚经，拾遗香传，顿许居前列。品题多谢，一枝当为君折。
青门饮::张纲::疏柳飘零，暮鸦寒集，都门送客，斜阳影里。野色沈沈，翠微隐隐，遥指故乡云外。聚久交情厚，对西风、争忍分袂。饮散宾朋，画船去也，平芜千里。因记。小轩无寐。观夜月凭阑，共论深契。绛帐清闲，杏坛优暇，当念宴游同醉。
蓦山溪::张纲::小窗开宴，草草杯盘具。欢喜走儿童，庆生朝、一年一度。风光好处，恰是小春时，香泛泛，酒醺醺，一曲歌金缕。吾今已醉，解作醒时语。千里念重亲，望家山、云天尽处。深深发愿，只愿早休官，居颜巷，戏莱衣，岁岁长欢聚。
临江仙::张纲::绿蚁浮觞香泛泛，黄花共荐芳辰。清霜天宇净无尘。登高宜有赋，拈笔戏成文。可奈园林摇落尽，悲秋意与谁论。眼中相识几番新。龙山高会处，落帽定何人。
临江仙::张纲::追想京都全盛日，蓬弧初记生时。朝来朱绂照庭闱。谁知衰谢老，还有宁馨儿。休记蓝田生美玉，举杯听取歌词。年方强仕未应迟。高风轻借便，一鹗看横飞。
满庭芳::张纲::十月风光，小春时候，宴堂初启朱筵。博山云润，风细袅晴烟。坐有文章公子，争吟唱、诗满花笺。帘帷里，时闻笑语，今日间生贤。郎潜。虽未贵，虚名自有，清议推先。更那堪、高堂重庆兼全。占取人间乐事，何必羡、玉带貂蝉。飞觞处，深深更祝，龟鹤永齐年。
满庭芳::张纲::风轧云低，寒催腊近，画堂和气先春。玳筵处启，佳会庆生辰。漏转高张宝炬，重帘邃、深炷炉薰。欢声里，清歌闲发，一曲绕梁尘。慈闱，春不老，山河象服，恩被丝纶。占人间荣贵，兰玉诜诜。便好金尊尽醉，殷勤劝、须满十分。深深愿，斑衣拜舞，千岁奉灵椿。
万年欢::张纲::岁晚寒凝，正冥舒四叶，梅吐孤芳。庆诞佳辰，开筵盛集萱堂。合坐春回锦绣，卷帘处、花簇笙簧。除乐禁、初许闻韶，应时欢宴何妨。人言富贵最好，算有谁能兼，福寿康强。自是仙姿，天教占取恩光。
浣溪沙::张纲::罗绮争春拥画堂。翠帷深处按笙簧。宝奁频炷郁沈香。海上蟠桃元未老，月中仙桂看馀芳。何须龟鹤颂年长。
浣溪沙::张纲::腊日银罂翠管新。潘舆迎腊庆生辰。卷帘花簇锦堂春。百和宝薰笼瑞雾，一声珠唱驻行云。流霞深劝莫辞频。
浣溪沙::张纲::象服华年两鬓青。喜逢生日是嘉平。何妨开宴雪初晴。酒劝十分金凿落，舞催三叠玉娉婷。满堂欢笑祝椿龄。
浣溪沙::张纲::过隙光阴还自催。生朝又送一年来。宴堂深处强追陪。眼眩岂堪花里笑，眉攒聊向酒边开。与君同醉莫辞杯。
点绛唇::张纲::飞雪初晴，晓来佳气生庭户。宝薰笼雾。帘幕香风度。鹤发龟龄，堂上潘舆驻。花深处。缓歌金缕。莫借杯频举。
点绛唇::张纲::罗幕重重，画堂迎腊和风转。玳筵高展。知是群仙宴。银鸭香浮，红袖翻歌扇。金杯劝。深深祝愿。争把蟠桃献。
江城子::张纲::宝津楼下柳阴重。画桥东。戏鱼龙。闻喜当时，开宴盛仪容。遥想新年寻故事，扶醉帽，夕阳中。可怜衰鬓飒霜丛。借酡红。遣愁浓。
绿头鸭・多丽::张纲::敛晴烟。桂花如水轻寒。宴中秋、朋簪来会，满筵绿鬓朱颜。罄尊、兴吞海量，妙歌吹、声彻云端。独念衰残，强陪欢笑，恍然感旧觉悲酸。功名志，黄梁晓梦，老去奈何天。休追悔，天应教人，赢取身闲。想娥、情郎如旧，也须知我贪欢。奈潘鬓、霜蓬渐满，况沈腰、革带频宽。月有重圆，人谁长健，一回相见一回难。
绿头鸭・多丽::张纲::爱家山。坐来心与云闲。念平生、功名有志，暮年多病知难。眷簪缨、未容引去，奈猿鹤、久已催还。松菊关情，莼鲈引兴，昔人高韵照尘寰。细追想，山林锺鼎，从古罕兼全。归来好，皇恩赐可，拂袖欣然。望西清、犹叨法从，梦魂宁隔台躔。莳七松、便为小隐，开三径、且乐馀年。宾友相过，鸡豚为具，从容聊作饮中仙。
感皇恩::张纲::解组盛明时，角巾东路。家在深村更深处。扫开三径，坐看一川烟雨。故山休笑我，来何暮。苦贪富贵，多忧多虑。百岁光阴能几许。醉乡日月，莫问人间寒暑。兴来随短棹，过南浦。
朝中措::张纲::年时生日宴高堂。欢笑拥炉香。今日山前停棹，也须随分飞觞。
朝中措::张纲::前年初对大明宫。寒律转春风。几度相关归梦，催成两鬓霜蓬。
朝中措::张纲::休惊初腊冻全消。旬日是春朝。梅吐芳心半笑，柳含青眼相撩。
凤栖梧・蝶恋花::张纲::五日小春休屈指。花发西轩，早已传春意。应为高堂催燕喜。一枝得得来呈瑞。绮席初开云幕邃。兰蕙腾芳，人在蓬壶里。
凤栖梧・蝶恋花::张纲::雨洗轩庭迎晚照。黄菊才芳，未觉秋光老。怪底烘堂添语笑。娥此夜来蓬岛。献寿新词谁解道。满眼儿孙，著语皆争巧。
凤栖梧・蝶恋花::张纲::风动飞迎晓霁。银海光浮，宴启群仙会。骑省流芳谁可继。尊前看取连枝贵。华发衰翁羞晚岁。未报皇恩，尚忝专城寄。
凤栖梧・蝶恋花::张纲::老去光阴惊掣电。生长元丰，试数今谁健。多谢天公怜岁晚。清时乞得身闲散。忆昔生朝叨睿眷。台馈颁恩，内酒当筵劝。
凤栖梧・蝶恋花::张纲::缓带垂红双侍女。彩凤衔来，秀色生庭户。转蕙光风香暗度。回眸绰约神仙侣。寡和清歌声激楚。夜饮厌厌，劝我杯频举。
好事近::张纲::梅柳约东风，迎腊暗传消息。粉面翠眉偷笑，似欣逢佳客。晚来歌管破馀寒，沈烟袅轻碧。老去不禁卮酒，奈尊前春色。
菩萨蛮::张纲::重帘卷尽楼台日。华灯万点欢声入。老病莫凭阑。一城星斗寒。艳妆翻舞雪。目眩红生缬。不是故无情。羞君双鬓青。
菩萨蛮::张纲::南山只与溪桥隔。年来厌著寻山屐。卧对曲屏风。淡烟疏雨中。功成投老去。拚作林塘主。万事不关心。酒杯红浪生。
清平乐::张纲::红莲照晚。花底明人眼。无限游人谁惜倦。只有衰翁心懒。笙歌缓引更筹。更阑客散添愁。香雾半窗幽梦，烟波千里归舟。
人月圆::张纲::封人祝望尧云了，归路蔼欢声。何妨明日，开筵笑语，聊庆初生。官闲岁晚身犹健，兰玉更盈庭。持杯为寿，从教夜醉，谁怕参横。
西江月::张纲::易老方惊岁晚，难禁又报生朝。从他华发转萧萧。且共尊前一笑。为具随宜，烘堂不用笙箫。只烦欢伯散无。醉里追回年少。
惜分飞::张纲::年少春心花里转。只恐飞花片片。沈醉归深院。妓衣何用令高卷。要看梁州初入遍。放出楼中舞燕。有眼何曾见。看来未足重开宴。
减字木兰花::张纲::思堂醇酎。满酌金杯争献寿。记取年时。头白成双唱旧词。莫言秋晚。五日小春黄菊绽。折一枝来。纶诰金花要并开。
孤雁儿・御街行::李清照::藤床纸帐朝眠起。说不尽、无佳思。沈香断续玉炉寒，伴我情怀如水。笛里三弄，梅心惊破，多少春情意。小风疏雨萧萧地。又催下、千行泪。
满庭霜・满庭芳::李清照::小阁藏春，闲窗锁昼，画堂无限深幽。篆香烧尽，日影下帘钩。手种江梅更好，又何必、临水登楼。无人到，寂寥浑似，何逊在扬州。从来，知韵胜，难堪雨籍，不耐风柔。更谁家横笛，吹动浓愁。
玉楼春::李清照::红酥肯放琼苞碎。探著南枝开遍未。不知酝藉几多香，但见包藏无限意。道人憔悴春窗底。
渔家傲::李清照::雪里已知春信至。寒梅点缀琼枝腻。香脸半开娇旖旎。当庭际。玉人浴出新妆洗。造化可能偏有意。故教明月玲珑地。共赏金尊沈绿蚁。莫辞醉。此花不与群花比。
清平乐::李清照::年年雪里。常插梅花醉。尽梅花无好意。赢得满衣清泪。今年海角天涯。萧萧两鬓生华。看取晚来风势，故应难看梅花。
南歌子::李清照::天上星河转，人间帘幕垂。凉生枕簟泪痕滋。起解罗衣、聊问夜何其。翠贴莲蓬小，金销藕叶稀。旧时天气旧时衣。只有情怀、不似旧家时。
转调满庭芳・满庭芳::李清照::芳草池塘，绿阴庭院，晚晴寒透窗纱。□□金锁，管是客来。寂寞尊前席上，惟□、海角天涯。能留否，酴落尽，犹赖有□□。当年，曾胜赏，生香薰袖，活火分茶。□□□龙骄马，流水轻车。
渔家傲::李清照::天接云涛连晓雾。星河欲转千帆舞。彷佛梦魂归帝所。闻天语。殷勤问我归何处。我报路长嗟日暮。学诗谩有惊人句。九万里风鹏正举。风休住。蓬舟吹取三山去。
如梦令::李清照::常记溪亭日暮。沈醉不知归路。兴尽晚回舟，误入藕花深处。争渡。争渡。惊起一滩鸥鹭。
如梦令::李清照::昨夜雨疏风骤。浓睡不消残酒。试问卷帘人，却道海棠依旧。知否。知否。应是绿肥红瘦。
多丽::李清照::小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝籍，不减酴。渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。
菩萨蛮::李清照::风柔日薄春犹早。夹衫乍著心情好。睡起觉微寒。梅花鬓上残。故乡何处是。忘了除非醉。沈水卧时烧。香消酒未消。
菩萨蛮::李清照::归鸿声断残云碧。背窗雪落炉烟直。烛底凤钗明。钗头人胜轻。角声催晓漏。曙色回牛斗。春意看花难。西风留旧寒。
浣溪沙::李清照::莫许杯深琥珀浓。未成沈醉意先融。□□已应晚来风。瑞脑香消魂梦断，辟寒金小髻鬟松。醒时空对烛花红。
浣溪沙::李清照::小院闲窗春色深。重帘未卷影沈沈。倚楼无语理瑶琴。远岫出山催薄暮，细风吹雨弄轻阴。梨花欲谢恐难禁。
浣溪沙::李清照::淡荡春光寒食天。玉炉沈水袅残烟。梦回山枕隐花钿。海燕未来人斗草，江海已过柳生绵。黄昏疏雨湿秋千。
凤凰台上忆吹箫::李清照::香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。明朝，这回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。
一剪梅・一翦梅::李清照::红藕香残玉簟秋。轻解罗裳，独上兰舟。雪中谁寄锦书来，雁字回时，月满西楼。花自飘零水自流。
蝶恋花::李清照::泪湿罗衣脂粉满。四叠阳关，唱到千千遍。人道山长山又断。萧萧微雨闻孤馆。惜别伤离方寸乱。忘了临行，酒盏深和浅。好把音书凭过雁。东来不似蓬莱远。
蝶恋花::李清照::暖日晴风初破冻。柳眼眉腮，已觉春心动。酒意诗情谁与共。泪融残粉花钿重。乍试夹衫金缕缝。山枕斜，枕损钗头凤。独抱浓愁无好梦。夜阑犹剪灯花弄。
鹧鸪天::李清照::寒日萧萧上锁窗。梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长。仲宣怀远更凄凉。不如随分尊前醉，莫负东篱菊蕊黄。
小重山::李清照::春到长门春草青。江梅些子破，未开匀。碧云笼碾玉成尘。留晓梦，惊破一瓯春。花影压重门。疏帘铺淡月，好黄昏。
怨王孙・忆王孙::李清照::湖上风来波浩渺。秋已暮、红稀香少。水光山色与人亲，说不尽、无穷好。莲子已成荷叶老。
临江仙::李清照::庭院深深深几许，云窗雾阁常扃。柳梢梅萼渐分明。春归秣陵树，人客远安城。感月吟风多少事，如今老去无成。谁怜憔悴更凋零。试灯无意思，踏雪没心情。
醉花阴::李清照::薄雾浓云愁永昼。瑞脑消金兽。佳节又重阳，玉枕纱厨，半夜凉初透。东篱把洒黄昏後，有暗香盈袖。莫道不消魂，帘卷西风，人似黄花瘦。
好事近::李清照::风定落花深，帘外拥红堆雪。长记海棠开後，正是伤春时节。酒阑歌罢玉尊空，青缸暗明灭。魂梦不堪幽怨，更一声啼。
诉衷情::李清照::夜来沈醉卸妆迟。梅萼插残枝。酒醒熏破春睡，梦远不成归。人悄悄，月依依。翠帘垂。更残芯，更拈馀香，更得些时。
行香子::李清照::草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。星桥鹊驾，经年才见，想离情、别恨难穷。
失调名::李清照::犹将歌扇向人遮。水晶山枕象牙床。彩云易散月长亏。几多深恨断人肠。罗衣消尽恁时香。
鹧鸪天::李清照::暗淡轻黄体性柔。情疏迹远只香留。何须浅碧深红色，自是花中第一流。梅定妒，菊应羞。画阑开处冠中秋。骚人可煞无情思，何事当年不见收。
添字丑奴儿・采桑子::李清照::窗前谁种芭蕉树，阴满中庭。阴满中庭。叶叶心心，舒卷有馀情。伤心枕上三更雨，点滴霖霪。
忆秦娥::李清照::临高阁。乱山平野烟光薄。烟光薄。栖鸦归後，暮天闻角。断香残酒情怀恶。西风催衬梧桐落。梧桐落。又还秋色，又还寂寞。
失调名::李清照::
失调名::李清照::
念奴娇::李清照::萧条庭院，有斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。
永遇乐::李清照::落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。中州盛日，闺门多暇，记得偏重三五。铺翠冠儿，拈金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。
武陵春::李清照::风住尘香花已尽，日晚倦梳头。物是人非事事休。欲语泪先流。闻说双溪春尚好，也拟泛轻舟。
怨王孙・忆王孙::李清照::帝里春晚。重门深院。草绿阶前，暮天雁断。楼上远信谁传。恨绵绵。多情自是多沾惹。难拚舍。又是寒食也。
长寿乐::李清照::微寒应候。望日边六叶，阶初秀。爱景欲挂扶桑，漏残银箭，杓回摇斗。庆高闳此际，掌上一颗明珠剖。有令容淑质，归逢佳偶。到如今，昼锦满堂贵胄。荣耀，文步紫禁，一一金章绿绶。更值棠棣连阴，虎符熊轼，夹河分守。况青云咫尺，朝暮重入承明後。
蝶恋花::李清照::永夜恹恹欢意少。空梦长安，认取长安道。为报今年春色好。花光月影宜相照。随意杯盘虽草草。酒美梅酸，恰称人怀抱。醉莫插花花莫笑。可怜春似人将老。
声声慢::李清照::寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急。雁过也，正伤心，却是旧时相识。满地黄花堆积。憔悴损，如今有谁摘。守著窗儿，独自怎生得黑。梧桐更兼细雨，到黄昏、点点滴滴。这次第，怎一个、愁字了得。
点绛唇::李清照::寂寞深闺，柔肠一寸愁千缕。惜春春去。几点催花雨。倚遍阑干，只是无情绪。人何处。连天衰草，望断归来路。
减字木兰花::李清照::卖花担上。买得一枝春欲放。泪染轻匀。犹带彤霞晓露痕。怕郎猜道。奴面不如花面好。云鬓斜簪。徒要教郎比并看。
失调名::李清照::
摊破浣溪沙・山花子::李清照::揉破黄金万点轻。剪成碧玉叶层层。风度精神如彦辅，大鲜明。梅蕊重重何俗甚，丁香千结苦粗生。熏透愁人千里梦，却无情。
摊破浣溪沙・山花子::李清照::病起萧萧两鬓华。卧看残月上窗纱。豆蔻连梢煎熟水，莫分茶。枕上诗书闲处好，门前风景雨来佳。终日向人多酝藉，木犀花。
瑞鹧鸪::李清照::风韵雍容未甚都。尊前甘橘可为奴。谁怜流落江湖上，玉骨冰肌未肯枯。
临江仙::李清照::庭院深深深几许，云窗雾阁春迟。为谁憔悴损芳姿。夜来清梦好，应是发南枝。玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。
庆清朝::李清照::禁幄低张，彤阑巧护，就中独占残春。容华淡伫，绰约俱见天真。待得群花过後，一番风露晓妆新。妖娆艳态，妒风笑月，长东君。东城边，南陌上，正日烘池馆，竟走香轮。绮筵散日，谁人可继芳尘。
浣溪沙::李清照::髻子伤春慵更梳。晚风庭院落梅初。淡云来往月疏疏。玉鸭熏炉闲瑞脑，朱樱斗帐掩流苏。通犀还解辟寒无。
浣溪沙::李清照::绣面芙蓉一笑开。斜飞宝鸭衬香腮。眼波才动被人猜。一面风情深有韵，半笺娇恨寄幽怀。月移花影约重来。
采桑子::吕本中::恨君不似江楼月，南北东西。只有相随无别离。恨君却似江楼月，暂满还亏。暂满还亏。待得团团是几时。
采桑子::吕本中::乱红夭绿风吹尽，小市疏楼。细雨轻鸥。总向离人恨里收。年年春好年年病，妾自西游。水自东流。不似残花一样愁。
西江月::吕本中::渺渺风吹月上，雾挟霜回。百年心事老相催。人在夕阳落外。有梦常嫌去远，无书可恨来迟。一杯浊酒两篇诗。小槛黄花共醉。
西江月::吕本中::酒罢悠扬醉兴。茶烹唤起醒魂。却嫌仙剂点甘辛。冲破龙团气韵。金鼎清泉乍泻，香沈微惜芳熏。玉人歌断恨轻分。欢意厌厌未尽。
朝中措::吕本中::病香无力傍栏干。风雨送春还。一枕晓来清梦，无人说似西山。
南歌子::吕本中::驿路侵斜月，溪桥度晓霜。短篱残菊一枝黄。正是乱山深处、过重阳。旅枕元无梦，寒更每自长。只言江左好风光。不道中原归思、转凄凉。
虞美人::吕本中::梅花自是于春懒。不是春来晚。看伊开在众花前。便道与春无分、结因缘。风前月下频相就。笑我如伊瘦。几回冲雨过疏篱。已见一番青子、缀残枝。
虞美人::吕本中::平生臭味如君少。自是君难老。似侬憔悴更谁知。只道心情、不似少年时。春风也到江南路。小槛花深处。对人不是忆姚黄。实是旧时风味、老难忘。
浣溪沙::吕本中::暖日温风破浅寒。短青无数簇幽栏。三年春在病中看。中酒心情浑似梦，探花时候不曾闲。几年芳信隔秦关。
浣溪沙::吕本中::共饮昏昏到暮鸦。不须春日念京华。迩来沈醉是生涯。不是对君犹惜醉，只嫌春病却怜他。愿为蜂采落残花。
长相思::吕本中::要相忘。不相忘。玉树郎君月艳娘。几回曾断肠。欲下床。却上床。上得床来思旧乡。北风吹梦长。
减字木兰花::吕本中::去年今夜。同醉月明花树下。此夜江边。月暗长堤柳暗船。故人何处。带我离愁江外去。来岁花前。又是今年忆去年。
菩萨蛮::吕本中::客愁不到西池路。残春又逐花飞去。今日傍池行。新荷昨夜生。故人千虑绕。不道书来少。去住隔关河。长亭风雨多。
菩萨蛮::吕本中::高楼只在斜阳里。春风淡荡人声喜。携客不嫌频。使君如酒醇。花光人不会。月色须君醉。月色与花光。共成今夜长。
菩萨蛮::吕本中::登楼一望南山雪。使君风味如新月。月向雪前明。主人今夜情。平生相与意。老病犹堪记。对酒为君欢。酒杯嫌未宽。
踏莎行::吕本中::雪似梅花，梅花似雪。似和不似都奇绝。恼人风味阿谁知，请君问取南楼月。记得旧时，探梅时节。老来旧事无人说。为谁醉倒为谁醒，到今犹恨轻离别。
清平乐::吕本中::故人何处。同在江南路。百种旧愁分不去。枉被落花留住。旧愁百种谁知。除非是见伊时。最是一春多病，等闲过了酴。
渔家傲::吕本中::小院悠悠春未远。牡丹昨夜开犹浅。珍重使君帘尽卷。风欲转。绿阴掩映栏干晚。记得旧时清夜短。洛阳芳讯时相伴。一朵姚黄髻满。情未展。新来衰病无人管。
生查子::吕本中::残春雾雨馀，小院黄昏後。说道觅新词，把酒来相就。酴插髻云，岁岁长如旧。不是做词迟，却怕添伊瘦。
满江红::吕本中::东里先生，家何在、山阴溪曲。对一川平野，数间茅屋。昨夜冈头新雨过，门前流水清如玉。抱小桥、回合柳参天，摇新绿。疏篱下，丛丛菊。虚檐外，萧萧竹。叹古今得失，是非荣辱。须信人生归去好，世间万事何时足。问此春、春酝酒何如，今朝熟。
浪淘沙::吕本中::柳色过疏篱。花又离披。旧时心绪没人知。记得一年寒食下，独自归时。归後却寻伊。月上嫌迟。十分斟酒不推辞。将为老来浑忘却，因甚沾衣。
浪淘沙::吕本中::柳塘新涨。艇子操双浆。闲倚曲楼成怅望。是处春愁一样。傍人几点飞花。夕阳又送栖鸦。试问画楼西畔，暮云恐近天涯。
生查子::吕本中::双双小凤斜，淡淡鸦儿稳。一曲渭城歌，柳色饶春恨。离觞洗别愁，酒尽愁难尽。宝瑟雁纵横，谁寄天涯信。
生查子::吕本中::人分南浦春，酒把阳关盏。衣带自无情，顿为离人缓。愁随苦海深，恨逐前峰远。更听断肠猿，一似闻弦雁。
蝶恋花::吕本中::巧语娇莺春未暮。杨柳风流，恰过池塘雨。芳草满庭花满树。无情胡蝶飞来去。睡起小奁香一缕。玉篆回纹，等个人分付。桃叶不言人不语。眉尖一点君知否。
鹧鸪天::向子::说著分飞百种猜。泥人细数几时回。风流可惯曾孤冷，怀抱如何得好开。垂玉箸，下香阶。凭肩小语更兜鞋。再三莫遣归期误，第一频教入梦来。
鹧鸪天::向子::浅浅妆成淡淡梅。见梅忆着傍妆台。书无鸿雁如何寄，肠断催归作麽回。千种恨，百般猜。为伊怀抱几时开。可堪江上风头恶，不放朝云入梦来。
鹧鸪天::向子::几处秋千懒未收。花梢柳外出纤柔。霞衣轻举疑奔月，宝髻倾若坠楼。争缥缈，斗风流。蜂儿蛱蝶共嬉游。朝朝暮暮春风里，落尽梨花未肯休。
踏莎行::向子::霭霭朝云，矜春态度。楚宫梦断寻无路。欲将尊酒遣新愁，谁知引到愁深处。不尽长江，无边细雨。只疑都把愁来做。西山总不解遮栏，随春直过东湖去。
鹊桥仙::向子::合风流，擘钗情态，压倒痴牛呆女。今年云外果深期，想却笑、人间离苦。萦愁叠恨，青山绿水，杳杳重重无数。寻常犹有梦能来，到此夜、无寻梦处。
虞美人::向子::烟树无重数。不碍相思路。晚云分外欲增愁。更那堪疏雨、送归舟。雨来还被风吹去。陨泪多如雨。拟题双叶问离忧。怎得水随人意、肯西流。
虞美人::向子::去年不到琼花底。蝶梦空相倚。今年特地趁花来。却甚不教同醉、过花开。花知此恨年年有。也伴人春瘦。一枝和泪寄春风。应把旧愁新怨、入眉峰。
虞美人::向子::去年雪满长安树。望断扬州路。今年看雪在扬州。人在蓬莱深处、若为愁。而今不恨伊相误。自恨来何暮。平山堂下旧嬉游。只有舞春杨柳、似风流。
虞美人::向子::倚窗人似莺藏柳。巧语春心透。声声清切入人深。一夜不知两鬓、雪霜侵。何时月下歌金缕。醉看行云住。懒将幽恨寄瑶琴。却倩金笼鹦鹉、递芳音。
更漏子::向子::竹孤青，梅酽白。更着使君清绝。梅似竹，竹如君。须知德有邻。月同高，风同调。月底风前一笑。翻碎影，度微香。与人风味长。
更漏子::向子::鹊桥边，牛渚上。翠节红旌相向。承玉露，御金风。年年岁岁同。懒飞梭，停弄杼。遥想彩云深处。人咫尺，事关山。无聊独倚栏。
鹊桥仙::向子::澄江如练，远山横翠，一段风烟如画。层楼杰阁倚晴空，疑便是、支矶石下。宝奁琼鉴，淡匀轻扫，纤手弄妆初罢。拟将心事问天公，与牛女、平分今夜。
南歌子::向子::碧落飞明镜，晴烟幂远山。扁舟夜下广陵滩。照我白苹红蓼、一杯残。初望同盘饮，如何两处看。遥知香雾湿云鬟。凭暖琼楼十二、玉栏干。
鹊桥仙::向子::飞云多态，凉飕微度，都到酒边歌处。冰肌玉骨照人寒，更做弄、一帘风雨。同盘风味，合欢情思，不管星娥猜妒。桃花溪水接银河，与占断、鹊桥归路。
南歌子::向子::缥缈云间质，轻盈波上身。瑶林玉树出风尘。不是野花凡草、等闲春。翠羽双垂珥，乌纱巧制巾。经珠不动两眉颦。须信铅华销尽、见天真。
南歌子::向子::梁苑千花乱，隋堤一水长。眼前风物总悲凉。何况眉头心上、不相忘。因梦聊携手，凭书续断肠。已惊蝴蝶过东墙。更被风吹鸿雁、不成行。
卜算子::向子::竹里一枝梅，雨洗娟娟静。疑是佳人日暮来，绰约风前影。新恨有谁知，往事何堪省。梦绕阳台寂寞回，沾袖馀香冷。
菩萨蛮::向子::鸳鸯翡翠同心侣。惊风不得双飞去。春水绿西池。重期相见时。长怜心共语。梦里池边路。相见不如新。花应解笑人。
菩萨蛮::向子::娟娟明月如霜白。鳌山可是蓬山隔。恨不及春风。行云处处同。暖香红雾里。一笑谁新喜。知得远愁无。春衫有泪珠。
菩萨蛮::向子::袜儿窄剪鞋儿小。纹鸳并影双双好。微步巧藏人。轻飞洛浦尘。前回深处见。欲近还相远。心事不能知。教人直是疑。
南歌子::向子::雨过林峦静，风回池阁凉。窥人双燕语雕梁。笑看小荷翻处、戏鸳鸯。共饮菖蒲细，同分彩线长。今朝真不负风光。绝胜几年飞梦、绕高唐。
减字木兰花::向子::几年不见。胡蝶枕中魂梦远。一日相逢。鹦鹉杯深笑靥浓。欢心未已。流水落花愁又起。离恨如何。细雨斜风晚更多。
秦楼月・忆秦娥::向子::虫声切。柔肠欲断伤离别。伤离别。几行清泪，界残红颊。玉阶白露侵罗袜。下帘却望玲珑月。
生查子::向子::月在两山间，人在空明里。山色碧於天，月色光於水。心闲物物幽，心动尘尘起。莫向动中来，长愿闲如此。
生查子::向子::春心如杜鹃，日夜思归切。啼尽一川花，愁落千山月。遥怜白玉人，翠被馀香歇。可惯独眠寒，减动丰肌雪。
生查子::向子::近似月当怀，远似花藏雾。好是月明时，同醉花深处。看花不自持，对月空相顾。愿学月频圆，莫作花飞去。
生查子::向子::春山和恨长，秋水无言度。脉脉复盈盈，几点梨花雨。深深一段愁，寂寂无行路。推去又还来，没个遮栏处。
生查子::向子::娟娟月入眉，整整云归鬓。镜里弄妆迟，帘外花移影。斜窥秋水长，软语春莺近。无计奈情何，只有相思分。
生查子::向子::相思懒下床，春梦迷蝴蝶。入柳又穿花，去去轻如叶。可堪歧路长，不道关山隔。无赖是黄鹂，唤起空愁绝。
望江南・忆江南::向子::微雨过，庭院净无尘。天上秋期明日是，人间月影十分清，真不负佳辰。称寿处，香雾绕花身。
浣溪沙::向子::冰雪肌肤不受尘。脸桃眉柳暖生春。手搓梅子笑迎人。欲语又休无限思，暂来还去不胜颦。梦随蝴蝶过东邻。
西江月::向子::微步凌波尘起，弄妆满镜花开。春心掷处眼频来。秀色著人无耐。旧事如风无迹，新愁似水难裁。相思日夜梦阳台。减尽沈郎衣带。
点绛唇::向子::丹凤飞来，细传日下丝纶语。使君归去。已近沙堤路。风叶露花，秋意浓如许。江天暮。离歌轻举。愁满西山雨。
丑奴儿・采桑子::向子::无双亭下琼花树，玉骨云腴。倾国称姝。除却扬州是无处。天教红药来参乘，桃李先驱。
如梦令::向子::午夜凉生翠幔。帘外行云撩乱。可恨白苹风，欲雨又还吹散。肠断。肠断。楚梦惊残一半。
好事近::向子::小雨度微云，快染一天新碧。恰到中秋佳处，是芳年华日。冰轮莫做九分看，天意在今夕。先占广寒风露，怕娥偏得。
好事近::向子::初上舞茵时，争看袜罗弓窄。恰似晚霞零乱，衬一钩新月。折旋多态小腰身，分明是回雪。生怕因风飞去，放真珠帘隔。
采桑子::向子::人如濯濯春杨柳，彻骨风流。脱体温柔。牵系多情尽未休。最怜恰恰新眠起，云雨初收。斜倚琼楼。叶叶眉心一样愁。
清平乐::向子::云无天净。明月端如镜。乌鹊绕枝栖未稳。零露垂垂珠陨。扁舟共绝潮河。秋风别去如梭。今夜凄然对影，与谁斟酌娥。
浣溪沙::向子::花想仪容柳想腰。融融曳曳一团娇。绮罗丛里最妖娆。歌罢碧天零影乱，舞时红袖雪花飘。几回相见为魂销。
浣溪沙::向子::艳赵倾燕花里仙。乌丝阑写永和年。有时闲弄醒心弦。茗碗分云微醉後，纹楸斜倚髻鬟偏。风流模样总堪怜。
浣溪沙::向子::曾是襄王梦里仙。娇痴恰恰破瓜年。芳心已解品朱弦。浅浅笑时双靥媚，盈盈立处绿云偏。称人心是尽人怜。
浣溪沙::向子::一夜凉动碧厨。晓庭飞雨溅真珠。玉人睡起倚金铺。云髻作堆初未整，柳腰如醉不胜扶。天仙风调世间无。
浣溪沙::向子::璧月光中玉漏清。小梅疏影水边明。似梅人醉月西倾。梅欲黄时朝暮雨，月重圆处短长亭。旧愁新恨若为情。
浣溪沙::向子::人意天公则甚知。故教小雨作深悲。桃花浑似泪胭脂。理棹又从今日去，断肠还似去年时。经行处处是相思。
浣溪沙::向子::花样风流柳样娇。雪中微步过溪桥。心期春色到梅梢。折得一枝归绿鬓，冰容玉艳不相饶。索人同去醉金蕉。
浣溪沙::向子::守得梅开著意看。春风几醉玉栏干。去时犹自惜馀欢。雨後重来花扫地，叶间青子已团团。凭谁寄与蹙眉山。
浣溪沙::向子::翡翠衣裳白玉人。不将朱粉污天真。清风为伴月为邻。枕上解随良夜梦，壶中别是一家春。同心小绾更尖新。
浣溪沙::向子::雨点春山入翠眉。一ь杨柳作腰肢。语音娇软带儿痴。犹省当来求识面，隔帘清唱倒琼彝。真成相见说当时。
浣溪沙::向子::姑射肌肤雪一团。掺掺玉手弄冰纨。著人情思几多般。水上月如天样远，眼前花似镜中看。见时容易近时难。
浣溪沙::向子::云外遥山是翠眉。风前杨柳入腰肢。凌波微步袜尘飞。倚醉传歌留客处，佯嗔不语人时。风流态度百般宜。
浣溪沙::向子::百斛明珠得翠娥。风流彻骨更能歌。碧云留住劝金荷。取醉归来因一笑，恼人深处是横波。酒醒情味却知麽。
相见欢::向子::亭亭秋水芙蓉。翠围中。又是一年风露、笑相逢。天机畔。云锦乱。思无穷。路隔银河犹解、嫁西风。
相见欢::向子::桃源深闭春风。信难通。流水落花馀恨、几时穷。水无定。花有尽。会相逢。可是人生长在、别离中。
相见欢::向子::腰肢一缕纤长。是垂杨。泥泥风中衣袖、冷沈香。花如颊。眉如叶。语如簧。微笑微颦相恼、过回廊。
最高楼::向子::无双亭下，琼树正花敷。玉骨莹云腴。已知倾国无能比，除非天上有仙姝。到扬州才见，是处俱无。比碧桃、也无二朵，算丹桂、止是一株。千万卉，尽花奴。
醉蓬莱::吴穆仲::
南柯子・南歌子::杨适2::怨草迷南浦，愁花傍短亭。有情歌酒莫催行。看取无情花草、也关情。旧日临岐曲，而今忍泪听。
江城子::莫蒙::长庚入梦夜何其。月波迟。露华滋。珠褓犀帷，生此宁馨儿。天上麒麟人不识，森，骏权奇。文章锦绣识新机。国风诗。楚人词。
满庭霜・满庭
白玉肌肤，清冰神彩，仙妃何事烟村。自然标韵，羞入百花群。不易盈盈瘦质，犯寒腊、独作春温。溪桥外，斜枝半吐，行客一销魂。清香无处著，雪中暗认，月下空闻。算谁许幽人，相伴芳尊。
念奴娇::韩驹::海天向晚，渐霞收馀绮，波澄微绿。木落山高真个是，一雨秋容新沐。唤起嫦娥，撩云拨雾，驾此一轮玉。桂华疏淡，广寒谁伴幽独。不见弄玉吹箫，尊前空对此，清光堪掬。雾鬓风鬟何处问，云雨巫山六六。珠斗斓，银河清浅，影转西楼曲。此情谁会，倚风三弄横竹。
失调名::韩驹::
西江月::颜博文::草草书传锦字，厌厌梦绕梅花。海山无计驻星槎。肠断芭蕉影下。缺月旧时庭院，飞云到处人家。而今赢得鬓先华。说著多情已怕。
品令::颜博文::夜萧索。侧耳听、清海楼头吹角。停归棹、不觉重门闭，恨只恨、暮潮落。
浣溪沙::沈与求::云幕垂垂不掩关，落鸿孤没有无间。雪花欺鬓一年残。欲把小梅还斗雪，冷香嫌怕乱沈檀。恼人归梦绕江干。
浣溪沙::沈与求::花信催春入帝关。玉争腊去留间。不禁风力又吹残。客舍不眠清夜冷，萦愁一缕袅旃檀。空庭月落斗栏干。
江城子::沈与求::华灯高宴水精宫。浪花中。意无穷。十载江湖，重绾汉符铜。应有青藜存往事，人缥缈，佩丁东。卧听萧寺响疏钟。渡溪风。转空。
江城子::沈与求::鱼龙戏舞近幽宫。乱山中。似途穷。绿野堂深，门敞兽铺铜。无限青瑶攒峭壁，花木老，映西东。消磨万事酒千锺。一襟风。鬓霜。
秦刷子::陈东::谁斫碧琅，影撼半庭风月。尚有岁寒心在，留得数根华发。
西江月::陈东::风动一轩花竹，琅青锦薰笼。怜才自是宋墙东。更识琴心挑弄。暮雨乍收寒浅，朝云又起春浓。冰肌玉骨信俱融。不比巫山闲梦。
蓦山溪::陈东::半生羁旅，几度经元夜。长是竞虚名，把良宵、等闲弃舍。去年元夜，道得□身闲，依旧是，客长安，寂寞孤眠者。今年元夜。也则非乡社。却有人□约，携手□、灯前月下。那知风雨，此事又参差，成怨恨，独凄惶，清泪淆然洒。
西江月::陈东::我笑牛郎织女，一年一度相逢。欢情尽逐晓云空。愁损舞莺歌凤。牛女而今笑我，七年独卧西风。西风还解过江东。为报佳期入梦。
念奴娇::姚孝宁::素娥睡起，驾冰轮碾破，一天秋绿。醉倚高楼风露下，凛凛寒生肌粟。横管孤吹，龙吟风劲，雪浪翻银屋。壮游回首，会稽何限修竹。今夜对月依然，尊前须快泻，山头鸣瀑。吸此清光倾肺腑，洗我明珠千斛。只恐蝉娟，明年依旧，衰鬓先成鹄。举杯相劝，为予且挂团玉。
石州词・石州慢::胡松年::月上疏帘，风射小窗，孤馆岑寂。一杯强洗愁怀，万里堪嗟行客。乱山无数，晚秋云物苍然，何如轻抹淮山碧。喜气拂征衣，作眉间黄色。役役。马头尘暗斜阳，陇首路回飞翼。梦里姑苏城外，钱塘江北。
石州词・石州慢::胡松年::歌阕阳关，肠断短亭，惟有离别。画船送我薰风，瘦马迎人飞雪。平生幽梦，岂知塞北江南，而今真叹河山阔。屈指数分携，早许多时节。愁绝。雁行点点云垂，木叶霏霏霜滑。正是荒城落日，空山残月。
明月逐人来::李持正::星河明淡。春来深浅。红莲正、满城开遍。禁街行乐，暗尘香拂面。皓月随人近远。天半鳌山，光动凤楼两观。东风静、珠帘不卷。
人月圆令・人月园::李持正::小桃枝上春风早，初试薄罗衣。年年乐事，华灯竞处，人月圆时。禁街箫鼓，寒轻夜永，纤手重携。更阑人散，千门笑语，声在帘帏。
桃源忆故人::王道亨::刘郎自是桃花主。不许春风闲度。春色易随风去。片片伤春暮。返魂不用清香炷。却有梅花淡伫。从此镇长相顾。不怨飘残雨。
五福降中天::江致和::喜元宵三五，纵马御柳沟东。斜日映珠帘，瞥见芳容。秋水娇横俊眼，腻雪轻铺素胸。爱把菱花，笑匀粉面露春葱。徘徊步懒，奈一点、灵犀未通。怅望七香车去，慢辗春风。
清平乐::韩璜::秋光如水。酿作鹅黄蚁。散入千岩佳树里。惟许修门人醉。轻钿重上风鬟。不禁月冷霜寒。步障深沈归去，依然愁满江山。
菩萨蛮::李邦献::薰沈刻蜡工夫巧。蜜脾锁碎金锺小。别是一般香。解教人断肠。冰霜相与瘦。清在江梅右。念我忍寒来。怜君特地开。
眼儿媚::宋齐愈::霏霏疏影转征鸿。人语暗香中。小桥斜渡，西亭深院，水月朦胧。人间不是藏春处，玉笛晓霜空。江南树树，黄垂密雨，绿涨薰风。
念奴娇::宋江::天南地北。问乾坤何处，可容狂客。借得山东烟水寨，来买凤城春色。翠袖围香，鲛绡笼玉，一笑千金值。神仙体态，薄幸如何销得。回想芦叶滩头，蓼花汀畔，皓月空凝碧。六六雁行连八九，只待金鸡消息。义胆包天，忠肝盖地，四海无人识。闲愁万种，醉乡一夜头白。
撒金
频瞻礼。喜升平、又逢元宵佳致。鳌山高耸翠。对端门、珠玑交制。似嫦娥降仙宫，乍临凡世。恩露匀施，凭御栏、圣颜垂视。撒金钱，乱抛坠。万姓推抢没理会。
传言玉
眉黛轻分，惯学玉真梳掠。艳容可画，那精神怎貌。鲛绡映玉，钿带双穿缨络。歌音清丽，舞腰柔弱。宴罢瑶池，御风跨皓鹤。凤凰台上，有萧郎共约。
念奴娇::连仲宣::暗黄著柳，渐寒威收敛，日和风细。□□端门初锡宴，郁郁葱葱佳气。太一行春，青藜照夜，夜色明如水。鳌山彩结，恍然移在平地。曲盖初展湘罗，玉皇香案，近雕阑十二。夹道红帘齐卷上，两行绝新珠翠。清跸声乾，传柑宴罢，闪闪星球坠。下楼归去，觚月衔龙尾。
临江仙::邢俊臣::巍峨万丈与天高。物轻人意重，千里送鹅毛。
临江仙::邢俊臣::远来犹自忆梁陈。江南无好物，聊赠一枝春。
临江仙::邢俊臣::用心勤苦是新诗。吟安一个字，拈断数茎髭。
临江仙::邢俊臣::扪窗摸户入房来。笙歌归院落，灯火下楼台。
临江仙::邢俊臣::酥胸露出白皑皑。遥知不是雪，为有暗香来。
临江仙::邢俊臣::只愁歌舞罢，化作彩云飞。
浪淘沙::幼卿::目送楚云空。前事无踪。谩留遗恨锁眉峰。自是荷花开较晚，孤负东风。客馆叹飘蓬。聚散匆匆。扬鞭那忍骤花骢。望断斜阳人不见，满袖啼红。
减字木兰花::蒋氏女::朝云横渡。辘辘车声如水去。白草黄沙。月照孤村三两家。飞鸿过也。万结愁肠无昼夜。渐近燕山。回首乡关归路难。
鹧鸪天::蔡楠::病酒厌厌与睡宜。珠帘罗幕卷银泥。风来绿树花含笑，恨入西楼月敛眉。惊瘦尽，怨归迟。休将桐叶更题诗。不知桥下无情水，流到天涯是几时。
念奴娇::蔡楠::碧梧转影，正露冷天高，凉生襟袖。此夕清辉，谁信道、夜色居然如昼。玉斧重修，宝奁初启，万里寒光透。将军高会，翠鬟争劝尊酒。遥想地近仙丘，碧山高处，引手攀星斗。醉嘱娥，惟但愿、月与佳人长久。罗覆银鞍，雨抛金甲，赢得诗千首。掀髯一笑，此怀人解知否。
满庭芳::蔡楠::手染橙芗，杯摇烛影，夜阑人意醺酣。故人惜别，却酒更清谈。只合相从老矣，知何事、还著征衫。流年晚，长途匹马，奔走亦何堪。江潭。摇落後，云嘘绝壁，雪舞空岩。念行人归鬓，今已毵毵。往事真成梦里，十年恨、江北江南。休凝伫，霜风卷地，寒日又西衔。
摊破诉衷情・诉衷情::蔡楠::夕阳低户水当楼。风烟惨淡秋。乱云飞尽碧山留。寒沙卧海鸥。浑似画，只供愁。相看空泪流。
摊破诉衷情・诉衷情::蔡楠::栏干十二绕层楼。珠帘卷素秋。当年尊酒屡迟留。识公惟白鸥。才得趣，又成愁。情锺我辈流。
凤栖梧・蝶恋花::蔡楠::狂滥生涯今几许。敕赐湖天，万顷烟波主。约我小舟同老去。要前一叶风掀舞。邂逅同寻溪上路。淡墨题诗，正在云深处。
念奴娇::李久善::东君试手，向南枝著意，争先时节。纵有丹青谁便忍，轻点肌肤冰雪。色借琼瑰，香分兰麝，元自标孤洁。冲寒独秀，误他多少蜂蝶。缟练不染缁尘，算来□合是，广寒宫阙。未问阳和先占取，前村一溪风月。留取清芬，主张真态，驿使休轻折。梢头青子，异时风味甚别。
蝶恋花::李久善::莺掷垂杨，一点黄金溜。
蓦山溪::宝月::清江平淡，疏雨和烟染。春在广寒宫，付江梅、先开素艳。年年第一，相见越溪东，云体态，雪精神，不把年华占。山亭水榭，别恨多销黯。又是主人来，更不辜、香心一点。题诗才思，清似玉壶冰，轻回顾，落尊前，桃杏声华减。
鹊踏枝・蝶恋花::宝月::斜日平山寒已薄。雪过松梢，犹有残英落。晚色际天天似幕。一尊先与东风约。邀得红梅同宴乐。酒面融春，春满纤纤萼。
点绛唇::宝月::春遇瑶池，长空飞下残英片。素光围练。寒透笙歌院。莫把寿阳，妆信传书箭。掩香面。汉宫寻遍。月里还相见。
失调名::宝月::
柳梢青::宝月::脉脉春心，情人渐远，难托离愁。雨後寒轻，风前香软，春在梨花。行人倚棹天涯。酒醒处、残阳乱鸦。门外秋千，墙头红粉，深院谁家。
惜双双・惜分飞::宝月::庚岭香前亲写得。子细看、粉匀无迹。月殿休寻觅。姑射人来，知是曾相识。不要青春闲用力。也会寄、江南信息。
洞仙歌::宝月::广寒晓驾，姑射寻仙侣。偷被霜华送将去。过越岭、栖息南枝，匀妆面、凝酥轻聚。爱横管孤度陇头声，尽拚得幽香，为君分付。水亭山驿，衰草斜阳，无限行人断肠处。尽为我、留得多情，何须待、春风相顾。任倒断深思向梨花，也无奈，寒食几番春雨。
念奴娇::苏仲及::问梅何事，对岩东微笑，暗中轻馥。韵绝姿高直下视，红紫端如童仆。绕树千回，临风三嗅，待与论心曲。何人还解，为伊特地青目。潇洒些个精神，谁怜孤瘦，正无语幽独。不许春知应自负，一生风月心足。傲雪难陪，欺霜无伴，耿耿横修竹。纷纷桃李，□□□□□□。
远朝归::赵耆孙::金谷先春，见乍开江梅，晶明玉腻。珠帘院落，人静雨疏烟细。横斜带月，又别是、一般风味。金尊里。任遗英乱点，残粉低坠。惆怅杜陇当年，念水远天长，故人难寄。山城倦眼，无绪更看桃李。当时醉魄，算依旧、裴回花底。
蓦山溪::费时举::黄苞初绽，谁向江头寄。天赋与清香，笑红颜、呈妖逞媚。低垂花面，不与众争妍，春尚未。先群卉。独禀中央气。何须施巧，点缀芳丛里。只恐暗寻香，误蜂儿、归来故垒。玉纤攀处，金钏色相宜，朔风寒，空雪坠。痛赏休辞醉。
梅花引::刘均国::千里月，千山雪。梅花正落寒时节。一枝昂。一枝藏。清香冷艳、天赋与孤光。孤光似被珠帘隔。风度烟遮好颜色。粉垂垂。玉累累。先春挺秀，不管百花知。似霜结。与霜别。莫使幽人容易折。短墙边。矮窗前。横斜峭影，重叠斗婵娟。黄昏惯听楼头角。只恐听时零乱落。醉来看。
凤凰台忆吹箫・凤凰台上忆吹箫::权无染::水国云乡，冰魂雪魄，朝来新领春还。便未怕、天暄蜂蝶，笛转羌蛮。一树垂云似画，香暗暗、白浅红班。东风外，清新雪月，潇洒溪山。应是飞琼弄玉，天不管、年年谪向人间。占芳事，铅华一洗，红叶俱残。
乌夜啼::权无染::洗尽铅华污，玉颜自发轻红。无言雪月黄昏後，别是个丰容。
南歌子::权无染::照水金莲小，披风宝麝浮。雪中开占百花头。一味潇潇洒洒、自风流。病态含春瘦，芳魂傍月愁。轻烟微雨更清幽。遮莫姚黄相并、也应羞。
南歌子::权无染::一点檀心紫，千重粉翅光。蔷薇水浸淡鹅黄。别是一般风韵、断人肠。有艳难欺雪，无花可此香。寻思无计与幽芳。除是玉人清瘦、道家妆。
孤馆深沈::权无染::琼英雪艳岭梅芳。天付与清香。向腊後春前，解压万花，先占东阳。
永遇乐::南山居士::满眼寒姿，桂蟾匀素，霜女同莹。野屋喷香，池波弄影，仿佛鸾窥镜。一枝堪寄，天涯远信，惆怅塞鸿难倩。这情怀、厌厌怎向，无人伴我孤另。风凄露冷。仙郎此夜，若许枕衾相并。解吐芳心，绸缪共约，学取双交颈。好天难遇，从今一去，荏苒後期无定。把柔肠、千萦万断，为伊薄幸。
永遇乐::南山居士::玉骨冰肌，野墙山径，烟雨萧索。公子豪华，贪红恋紫，谁分怜孤萼。想应窥见，潘毛相似，故把素怀相托。岂知人、年来闷损，被名利拘缚。当歌对酒，如痴如梦，欲笑啼痕先落。二十年前，欢娱一醉，不忍思量著。衾寒枕冷，不教孤另，不是自家情薄。枉将心、千尤万，算应著。
江神子・江城子::郭仲宣::腊寒犹重见年芳。为花忙。倚雕墙。准拟巡檐，一笑但清狂。冷蕊疏枝浑不奈，凭折取，泛清觞。扬州春梦两微茫。记娥妆。耿冰肠。
连理枝::邵叔齐::淡泊疏篱隔。寂寞官桥侧。绿萼青枝风尘外，别是一般姿质。念天涯、憔悴各飘零，记初曾相识。雪里清寒逼。月下幽香袭。
扑蝴蝶::邵叔齐::兰摧蕙折，霜重晓风恶。长安何处，孤根谩自托。水寒断续溪桥，月破黄昏院落。相逢俨然瘦削。最萧索。星星蓬鬓，杳杳家山路正貌。攀枝嗅蕊，露陪清泪阁。
鹧鸪天::邵叔齐::不比江梅粉作华。天香肯作俗香夸。高悬蜡蓓蜂房密，遍挂金锺雁字斜。侵月影，上窗纱。中央颜色自仙家。玉人插向乌云畔，浑似灵犀正透芽。
减兰十梅・减字木兰花::李子正::梅萼香嫩。雪里开时春粉润。雨蕊风枝。暗与黄昏取次宜。日边月下。休问初开兼欲谢。
减兰十梅・减字木兰花::李子正::东风吹暖。轻动枝头娇艳颤。成片惊飞。不是城南画角吹。香英飘处。定向寿阳妆阁去。
减兰十梅・减字木兰花::李子正::潇潇细雨。雨歇芳菲犹淡伫。密洒轻笼。湿遍柔枝香更浓。琼腮微腻。疑是凝酥初点缀。
减兰十梅・减字木兰花::李子正::六花飞素。飘入枝头无觅处。密缀轻堆。只似香苞次第开。栏边欲坠。姑射山头人半醉。
减兰十梅・减字木兰花::李子正::寒蟾初满。正是枝头开烂熳。素质笼明。多少风姿无限情。暗香疏影。冰麝萧萧山驿静。
减兰十梅・减字木兰花::李子正::腾腾初照。半拆琼苞还似笑。莫近柔条。只恐凝酥暖欲消。三竿已上。点缀胭脂红荡漾。
减兰十梅・减字木兰花::李子正::急催银漏。渐渐纱窗明欲透。点检花枝。晓笛吹时几片飞。淡烟初破。仿佛夜来飞几朵。
减兰十梅・减字木兰花::李子正::天寒欲暮。别有一般姿媚处。半载斜阳。宝鉴微开试晚妆。淡烟轻处。渐近黄昏香暗渡。
减兰十梅・减字木兰花::李子正::阳和初布。入萼春红才半露。暖律潜催。与占百花头上开。香英微吐。折赠一枝人已去。
减兰十梅・减字木兰花::李子正::香苞渐少。满地残英寒不扫。传语东君。分付南枝桃李春。东风吹暖。南北枝头开烂熳。
忆秦娥::房舜卿::与君别。相思一夜梅花发。梅花发。凄凉南浦，断桥斜月。盈盈微步凌波袜。东风笑倚天涯阔。天涯阔。一声羌管，暮云愁绝。
玉交枝・忆秦娥::房舜卿::蕙死兰枯待返魂。暗香梅上又重闻。粉妆额子，多少画难真。
鹧鸪天::石耆翁::借问枝头昨夜春。已传消息到柴门。频看秀色无多艳，拖得清香不见痕。山矗矗，水粼粼。村南村北冷销魂。人间不识春风面，羞见瑶台破月明。
蝶恋花::石耆翁::半夜六龙飞海峤。漾鳌波，露出珊瑚小。玉粉枝头春意早。东风未绿瀛洲草。姑射仙人真窃窕。净练明妆，如伴商岩老。梦入水云闲缥缈。一楼明月千山晓。
西江月::杜安道::晓镜初妆玉粉，轻风暗递幽香。闲随月影到寒塘。忘却人间天上。雪意空惊春意，孤芳已断年芳。从教驿使为伊忙。乞个寿阳宫样。
独脚令・忆王孙::史远道::墙头梅蕊一枝新。宋玉东邻算未真。折与冰姿绰约人。
玉楼春::郭仲循::靓妆才学春无价。腮粉额黄宫样画。妖娆闲倚曲阑边，孤净不胜微月下。牵情群蕊临风亚。
临江仙::范梦龙::试问前村深雪里，小梅未放云英。阳和先到锦官城。南枝初破粉，东阁有馀清。人在高楼横怨管，寄将陇客新声。西园下晚看飞琼。春风催结子，金鼎待调羹。
渔家傲::薛几圣::雪月照梅溪畔路。幽姿背立无言语。冷浸瘦枝清浅处。香暗度。妆成处士横斜句。浑似玉人常淡伫。菱花相对成清楚。谁解小图先画取。天欲曙。恐随月色云间去。
遂宁好::马咸::
点绛唇::洪皓::不假施朱，鹤翎初试轻红亚。为栽堂下。更咏樵人画。绿叶青枝，辨认诗亏价。休催也。忍寒郊野。留待东坡马。
点绛唇::洪皓::耐久芳馨，拟将蜂蜡龙涎亚。化工裁下。风韵胜如画。鼻观先通，顿减沈檀价。思量也。梦游吴野。凭仗神为马。
减字木兰花::洪皓::蜂房馀液。写就南枝凌正色。折干垂芳。点缀如生秘暗香。寿阳妆样。纤手拈来簪髻上。恍若还家。暂睹真花压百花。
蓦山溪::洪皓::鳌山凤阙，多少飞琼侣。俟翠华临，庆新春、金波盈五。莲灯开遍，侍从尽登楼，簪花赴。传柑处。咫尺聆天语。厌厌欲罢，宣劝犹旁午。扶上玉花骢，更踟蹰、梨园四部。追思往事，一夕九回肠，皇恩溥。归期阻。引领江南路。
木兰花慢::洪皓::属三秋正半，暮云敛、月舒圆。误惊鹤鸣皋，栖乌绕树，魑魅惊旋。寻常对三五夜，纵清光、皎洁未精妍。须是风高气爽，一轮绝後光前。无偏。故国迢迢，千万里、共婵娟。但陟屺瞻驰，高楼念远，宁不凄然。
木兰花慢::洪皓::对金商暮节，此时客、意难忘。正卉木凋零，蛩韵切，宾雁南翔。东篱有黄蕊绽，是幽人、最爱折浮觞。须信凌霜可赏，任他落帽清狂。茫茫。去国三年，行万里、过重阳。奈眷恋庭闱，矜怜幼稚，坠泪回肠。
浣溪沙::洪皓::丧乱佳辰不易攀。四逢寒食尽投闲。踏青无处想家山。麟殿阻趋陪内宴，萱堂遥忆侍慈颜。感时双泪滴潺潺。
浣溪沙::洪皓::南北渝盟久未和。斯民涂炭死亡多。不知何日戢干戈。赖有兴王如世祖，况闻谋帅得廉颇。蔺卿全璧我蹉跎。
临江仙::洪皓::冷落天涯今一纪，谁怜万里无家。三闾憔悴赋怀沙。思新增怅望，吊影觉斜。兀坐书堂真可怪，销忧酒难赊。因人成事耻矜夸。何时还使节，踏雪看梅花。
江梅引・江城梅花引::洪皓::天涯除馆忆江梅。几枝开。使南来。还带馀杭、春信到燕台。准拟寒英聊慰远，隔山水，应销落，赴诉谁。空恁遐想笑摘蕊。断回肠，思故里。漫弹绿绮。引三弄、不觉魂飞。
江梅引・江城梅花引::洪皓::春还消息访寒梅。赏初开。梦吟来。映雪衔霜、清绝绕风台。可怕长洲桃李妒，度香远，惊愁眼，欲媚谁。曾动诗兴笑冷蕊。效少陵，惭下里。万株连绮。叹金谷、人坠莺飞。
江梅引・江城梅花引::洪皓::重闺佳丽最怜梅。牖春开。学妆来。争粉翻光、何遽落梳台。笑坐雕鞍歌古曲，催玉柱，金卮满，劝阿谁。贪为结子藏暗蕊。敛蛾眉，隔千里。旧时罗绮。已零散、沈谢双飞。
江梅引・江城梅花引::洪皓::去年湖上雪欺梅。片云开。月飞来。雪月光中、无处认楼台。今岁梅开依旧雪，人如月，对花笑，还有谁。一枝两枝三四蕊。想西湖，今帝里。彩笺烂绮。孤山外、目断云飞。
渔家傲::洪皓::臂上萸囊悬已满。杯中菊蕊浮无限。纵使登高宁忍看。昏复旦。心肠似铁还须断。岁月川流难把玩。平生万事思量遍。但对割愁山似剑。聊自劝。东坡海岛犹三见。
渔家傲::洪皓::圃蕙庭桐凋大半。西风不借行人便。不用留题明月观。西园宴。颜酡浪说觞无算。万斛羁愁推不远。千杯鲁酒何曾见。却羡南宾凫与雁。行不乱。哀鸣直到翻江岸。
渔家傲::洪皓::□□□□□□□。□□□□□□□。□□□□□□□。□□□。□□□□□□□。正念当筵人已换。疏砧又捣谁家练。独坐愁吟搔首乱。肠欲断。凭高不见吴宫殿。
渔家傲::洪皓::侍宴乐游游赏惯。今兹吊影难呼伴。欲上望乡台复倦。愁满眼。琵琶莫写昭君怨。满目平芜无足玩。南冠未税徒增欢。万里庭闱安否断。形魂散。此身何暇穷游观。
忆仙姿・如梦令::洪皓::试问春归何处。蜂懒蝶忙来去。婉娩倦寻芳，偶遂涉园成趣。莺语。
忆仙姿・如梦令::洪皓::乍到园亭清处。面面此君忘去。把酒挹幽人，仰止七贤高趣。吴语。
忆仙姿・如梦令::洪皓::小憩书斋胡处。闲取响泉调去。是事不关心，自得曲中深趣。无语。
忆仙姿・如梦令::洪皓::燕敞画堂深处。夜艾不知归去。忍醉作歌词，要引遏云奇趣。娇语。
水调歌头::蔡伸::醉击玉壶缺，恨写绿琴哀。悠悠往事谁问，离思渺难裁。绿野堂前桃李，燕子楼中歌吹，那忍首重回。唯有旧时月，远远逐人来。小庭空，清夜永，独徘徊。伴人幽怨，一枝潇洒陇头梅。肠断云帆西去，目送烟波东注，千里接长淮。为我将双泪，好过楚王台。
水调歌头::蔡伸::亭皋木叶下，原隰菊花黄。凭高满眼秋意，时节近重阳。追想彭门往岁，千骑云屯平野，高宴古球场。吊古论兴废，看剑引杯长。感流年，思往事，重凄凉。当时坐间英俊，强半已凋亡。慨念平生豪放，自笑如今霜鬓，漂泊水云乡。已矣功名志，此意付清觞。
水调歌头::蔡伸::相逢非草草，分袂太匆匆。征裘泪痕遍，眸子怯酸风。天际孤帆难驻，柳外香望断，云雨各西东。回首重城远，楼观暮烟中。黯销魂，思陈事，已成空。东郊胜赏，归路骑马踏残红。月下一樽芳酒，凭阑几曲清歌，别後少人同。为问桃花脸，一笑为谁容。
满庭芳::蔡伸::烟锁长堤，云横孤屿，断桥流水溶溶。凭阑凝望，远目送征鸿。桃叶溪边旧事，如春梦、回首无踪。难忘处，紫薇花下，清夜一尊同。东城，携手地，寻芳选胜，赏遍珍丛。念紫箫声阕，燕子楼空。好是卢郎未老，佳期在、端有相逢。重重恨，聊凭红叶，和泪寄西风。
满庭芳::蔡伸::风卷龙沙，云垂平野，晚来密雪交飞。坐看阑槛，琼蕊遍寒枝。妆点兰房景致，金铺掩、帘幕低垂。红炉畔，浅斟低唱，天色正相宜。更阑，人半醉，香肌玉暖，宝髻云。又何须高会，梁苑瑶池。堪笑子猷访戴，清兴尽、忍冻空回。仍休羡，渔人江上，披得一蓑归。
满庭芳::蔡伸::鹦鹉洲边，芙蓉城下，迥然水秀山明。小舟双桨，特地访云英。惊破兰衾好梦，开朱户、一笑相迎。良宵永，南窗皓月，依旧照娉婷。别来，无限恨，持杯欲语，恍若魂惊。念霎时相见，又惨离情。还是匆匆去也，重携手、密语叮咛。佳期在，宝钗鸾镜，端不负平生。
满庭芳::蔡伸::秦洞花迷，巫阳梦断，夜来曾到蓝桥。洞房深处，重许见云翘。惠帐残灯耿耿，纱窗外、疏雨萧萧。双心字，重衾小枕，玉困不胜娇。寻常，愁夜永，今宵更漏，弹指明朝。叙深情幽怨，泪香绡。记取于飞厚约，丹山愿、别选安巢。骖鸾去，青霄路稳，明月共吹箫。
满庭芳::蔡伸::玉鼎翻香，红炉叠胜，绮窗疏雨潇潇。故人相过，情话款良宵。酒晕微红衬脸，横波浸、满眼春娇。云屏掩，鸳鸯被暖，枕听寒潮。如今，成别恨，临风对月，总是无聊。念伤心南陌，执手河桥。还似一声春梦，离魂断、楚些难招。佳期在，踏青时候，花底听鸣镳。
苏武慢::蔡伸::雁落平沙，烟笼寒水，古垒鸣笳声断。青山隐隐，败叶萧萧，天际暝鸦零乱。楼上黄昏，片帆千里归程，年华将晚。望碧云空暮，佳人何处，梦魂俱远。忆旧游、邃馆朱扉，小园香径，尚想桃花人面。书盈锦轴，恨满金徽，难写寸心幽怨。
飞雪满群山::蔡伸::冰结金壶，寒生罗幕，夜阑霜月侵门。翠筠敲竹，疏梅弄影，数声雁过南云。酒醒粲枕，怆犹有、残妆泪痕。绣衾孤拥，馀香未减，犹是那时熏。长记得、扁舟寻旧约，听小窗风雨，灯火昏昏。锦才展，琼签报曙，宝钗又是轻分。
飞雪满群山::蔡伸::绝代佳人，幽居空谷，绮窗森玉猗猗。小舟双桨，重寻旧约，洞房宛是当时。夜阑红烛暗，黯相对、浑如梦里。旋烘鸳锦，尘生绣帐，香减缕金衣。须信有、盟言同皎日，□利牵名役，事与君违。□君已许，今生来世，两情到此奚疑。
水龙吟::蔡伸::画桥流水桃溪路，别是壶中佳致。南楼夜月，东窗疏雨，金莲共醉。人静回廊，并肩携手，玉芝香里。念紫箫声断，巫阳梦觉，人何在、花空委。寂寞危栏独倚。望仙乡、水云无际。芸房花院，重来空锁，苍苔满地。物是人非，小池依旧，彩鸳双戏。念当时风月，如今怀抱有盈襟泪。
蓦山溪::蔡伸::孤城暮角，落日边声静。醉袖拂危阑，对天末、孤云愁凝。吴津楚望，表里抱江山，山隐隐，水迢迢，满目江南景。羁怀易感，往事伤重省。罗袂残香，鬓星星、忍窥清镜。琼英好在，应念玉关遥，凝泪眼，下层楼，回首平林暝。
蓦山溪::蔡伸::疏梅雪里，已报东君信。冷艳与清香，似一个、人人标韵。晚来特地，酌酒慰幽芳，携素手，摘纤枝，插向乌云鬓。老来世事，百种皆消尽。荣利等浮云，谩汲汲、徒劳方寸。花前眼底，幸有赏心人，歌金缕，醉瑶卮，此外君休问。
蓦山溪::蔡伸::书云今旦，雪霁严凝候。玉辇想回銮，正花覆、千官锦绣。周南留滞，清梦绕觚，心耿耿，路迢迢，此际空回首。华堂荐寿。玉笋持椒酒。一曲啭春莺，更祝我、膺时纳佑。功名富贵，老去已灰心，唯只愿，捧觞人，岁岁长依旧。
蓦山溪::蔡伸::金风玉露，时节清秋候。散发步闲亭，对荧荧、一天星斗。悲歌慷慨，念远复伤时，心耿耿，发星星，倚杖空搔首。区区恋豆。岂是甘牛後。时命未来间，且只得、低眉袖手。男儿此志，肯向死前休，无限事，几多愁，总付杯中酒。
念奴娇::蔡伸::凌空宝观，乍登临、多少伤离情味。淼淼烟波吴会远，极目江淮无际。槛外长江，楼中红袖，淡荡秋光里。一声横吹，半滩鸥鹭起。因念邃馆香闺，玉肌花貌，有盈盈仙子。弄水题红传密意，宝墨银钩曾寄。泪粉香销，碧云□杳，脉脉人千里。一弯新月，断肠危栏独倚。
念奴娇::蔡伸::岁华晚，念羁怀多感，佳会难卜。草草杯盘聊话旧，同剪西窗寒烛。翠袖笼香，双蛾敛恨，低按新翻曲。无情风雨，断肠更漏催促。匆匆归骑难留，鸾屏鸳被，忍良宵孤宿。回首幽欢成梦境，唯觉衣襟芬馥。海约山盟，云情雨意，何日教心足。不如不见，为君一味愁蹙。
念奴娇::蔡伸::画堂宴阕，望重帘不卷，轻哑朱户。悄悄回廊，惊渐闻、蟋蟀凌波微步。酒力融春，香风暗度，携手偎金缕。低低笑问，睡得真个稳否。因念隔阔经年，除非魂梦里，有时相遇。天意怜人心在了，岂信关山遐阻。晓色朦胧，柔情倦恋，後约叮咛语。休教肠断，楚台朝暮云雨。
念奴娇::蔡伸::当年豪放，况朋侪俱是，一时英杰。逸气凌云，佳丽地、独占春花秋月。冶叶倡条，寻芳选胜，是处曾攀折。昔游如梦，镜中空叹华发。邂逅萍梗相逢，十年往事，忍尊前重说。茂绿成阴春又晚，谁解丁香千结。宝瑟弹愁，玉壶敲怨，触目堪愁绝。酒阑人静，为君肠断时节。
念奴娇::蔡伸::轻雷骤雨，洗千岩浓翠，层峦森列。衣袂凉生，丛竹外、时有飞萤明灭。云浪鳞鳞，兰舟泛泛，共载一轮月。五湖当日，未应此段奇绝。归路横玉惊鸾，叫云清似水，悠扬天末。玉宇琼林凝望处，依约广寒宫阙。老去情锺，此心仍在，未肯甘华发。清欢留作，异时嘉话重说。
雨中花慢::蔡伸::寓目伤怀，逢欢感旧，年来事事疏慵。叹身心业重，赋得情浓。况是离多会少，难忘雨迹云踪。断无锦字，双鳞杳杳，新雁雍雍。良宵孤枕，人远天涯，除非梦里相逢。相逢处，愁红敛黛，还又匆匆。
喜迁莺::蔡伸::青娥呈瑞。正惨惨暮寒，同云千里。剪水飞花，渐渐瑶英，密洒翠筠声细。邃馆静深，金铺半掩，重帘垂地。明窗外。伴疏梅潇洒，玉肌香腻。幽人当此际。醒魂照影，永漏愁无寐。强拊清尊，慵添宝鸭，谁会黯然情味。幸有赏心人，奈咫尺、重门深闭。今夜里。算忍教孤负，浓香鸳被。
忆瑶姬::蔡伸::微雨初晴。洗瑶空万里，月挂冰轮。广寒宫阙近，望素娥缥缈，丹桂亭亭。金盘露冷，玉树风轻。倍觉秋思清。念去年曾共吹箫侣，同赏蓬瀛。奈此夜、旅泊江城。谩花光眩目，绿酒如渑。幽怀终有恨，恨绮窗清影，虚照娉婷。
丑奴儿慢・采桑子慢::蔡伸::明眸秀色，别是天真潇洒。更鬓发堆云，玉脸淡拂轻霞。醉里精神，众中标格谁能画。当时携手，花笼淡月，重门深亚。巫峡梦回，已成陈事，岂堪重话。谩赢得、罗襟清泪，鬓边霜华。
满江红::蔡伸::人倚金铺，颦翠黛、盈盈堕睫。话别处、留连无计，语娇声咽。十幅云帆风力满，一川烟暝波光阔。但回首、极目望高城，弹清血。并兰舟，停画楫。曾共醉，津亭月。销魂处，今夜月圆人缺。楚岫云归空怅望，汉皋佩解成轻别。最苦是、拍塞满怀愁，无人说。
婆罗门引::蔡伸::素秋向晚，岁华分付木芙蓉。萧萧红蓼西风。记得当时撷翠，拥手绕芳丛。念吹箫人去，明月楼空。遥山万重。望寸碧、想眉峰。翠钿琼谩好，谁适为容。
青玉案::蔡伸::参差弱柳长堤路。柳外征帆去。皓齿明眸娇态度。回头一梦，断肠千里，不到相逢地。来时约略春将暮。幽恨空馀锦中句。
青玉案::蔡伸::鸾凰本是和鸣友。奈无计、长相守。云雨匆匆分袂後。彩舟东去，橹声呕轧，目断长堤柳。涓涓清泪轻绡透。残粉馀香尚依旧。
浣溪沙::蔡伸::双佩雷文拂手香。青纱衫子淡梳妆。冰姿绰约自生凉。虚掉玉钗惊翡翠，缓移兰棹趁鸳鸯。鬓鬟风乱绿云长。
浣溪沙::蔡伸::玉趾弯弯一折弓。秋波剪碧滟双瞳。浅颦轻笑意无穷。夜静拥炉熏督耨，月明飞棹采芙蓉。别来欢事少人同。
浣溪沙::蔡伸::苹末风轻入夜凉。飞桥画阁跨方塘。月移花影上回廊。粲枕随钗云鬓乱，红绵扑粉玉肌香。起来携手看鸳鸯。
浣溪沙::蔡伸::窗外疏篁对节金。画桥新绿一篙深。沈沈清夜对横参。酒晕半消红玉脸，云鬟轻制小犀簪。梦回陈迹杳难寻。
浣溪沙::蔡伸::沙上寒鸥接翼飞。潮生潮落水东西。征船鸣橹趁潮归。望断碧云无锦字，谩题红叶有新诗。黄昏微雨倚阑时。
浣溪沙::蔡伸::漠漠新田绿未齐。柳阴阴下水平堤。竹间时有乳鸦啼。云敛屏山横枕畔，夜阑璧月转林西。玉芝香里彩鸳栖。
浣溪沙::蔡伸::紫燕双双掠水飞。廉纤小雨未成泥。篱边开尽野蔷薇。会少离多终有恨，暂来还去益堪悲。後期重约采莲时。
浣溪沙::蔡伸::窄窄霜绡稳称身。强临歌酒惨离魂。故人相遇益伤神。断雨残云千里隔，琼枝璧月四时新。为君留取镜中春。
浣溪沙::蔡伸::且斗尊前见在身。昔游如梦可销魂。玉容依约旧精神。千里重来人事改，一杯相属意还新。韶华不减洞中春。
浣溪沙::蔡伸::木似文犀感月华。寸根移种自仙家。春兰秋菊浪矜夸。玉露初零秋夜永，幽香直入小窗纱。此时风月独输他。
浣溪沙::蔡伸::叶剪玻璃芯糁金。清香端不数琼沈。独将高韵冠芗林。千里江山新梦後，一天风露小庭深。主人归兴已。
浣溪沙::蔡伸::浅褐衫儿寿带藤。碾花如意枕冠轻。凤鞋弓小称娉婷。约略梳妆随事好，出尘标韵出尘清。一枝梅映玉壶冰。
浣溪沙::蔡伸::窗外桃花烂熳开。年时曾伴玉人来。一枝斜插凤皇钗。今日重来人事改，花前无语独徘徊。凄凉怀抱可怜哉。
虞美人::蔡伸::瑶琴一弄清商怨。楼外桐阴转。月华澄淡露华浓。寂寞小池烟水、冷芙蓉。攀花撷翠当时事。绿叶同心字。有情还解忆人无。过尽寒沙新雁、甚无书。
虞美人::蔡伸::飞梁石径关山路。惨淡秋容暮。一行新雁破寒空。肠断碧云千里、水溶溶。鸾衾欲展谁堪共。帘幕霜华重。鸭炉香尽锦屏中。幽梦今宵何许、与君同。
虞美人::蔡伸::红尘匹马长安道。人与花俱老。缓垂鞭袖过平康。散尽高阳、零落少年场。朱弦重理相思调。无奈知音少。十年如梦尽堪伤。乐事如今、回首做凄凉。
虞美人::蔡伸::彩旗摇曳樯乌转。首征帆展。高城楼观暮云平。叠鼓凝笳都在、断肠声。绿窗朱户空回首。明月还依旧。乱山无数水茫茫。谁念塞垣风物、惶。
虞美人::蔡伸::堆琼滴露冰壶莹。楼外天如镜。水晶双枕衬云鬟。卧看千山明月、听潺。渡江桃叶分飞後。马上犹回首。邮亭今夜月空圆。不似当时携手、对婵娟。
虞美人::蔡伸::碧溪曾寄流红字。忍话当时事。重来种种尽堪悲。有酒盈杯、聊为故人持。夜闲剪烛西窗语。怀抱今如许。尊前莫讶两依依。绿鬓朱颜、不似少年时。
虞美人::蔡伸::鸾屏绣被香云拥。平帖幽闺梦。觉来重试古龙涎。深炷玉炉、烧气不烧烟。匆匆人去三更也。月到回廊下。出门无语送郎时。泪共一天风露、湿罗衣。
生查子::蔡伸::画堂初见伊，明月当满窗。今夜月如眉，话别河桥畔。重见约中秋，莫负于飞愿。免使月圆时，两处空肠断。
生查子::蔡伸::霜寒月满窗，夜永人无寐。绛腊有馀情，偏照鸳鸯被。看尽旧时书，洒尽今生泪。衙鼓已三更，还是和衣睡。
生查子::蔡伸::金壶插玉芝，人面交相照。花影满方床，翠叠屏山杳。风月亦多情，特地今宵好。尽道夜初长，弹指东窗晓。
生查子::蔡伸::几番花信风，数点笼丝雨。并辔踏香尘，选胜东郊路。韶华转首空，谁解留春住。幸到绿尊前，且作莺花主。
生查子::蔡伸::银缸委坠红，碧锁朦胧晓。别泪洒金徽，一曲情多少。邮亭今夜长，明月香帏悄。纵使梦相逢，何处寻蓬岛。
南歌子::蔡伸::萧寺疏锺断，虚堂夜气清。凉蟾偏向小明窗。露井碧梧寒叶、颤秋声。幽恨人谁问，孤衾泪独横。此时风月此时情。拟倩蓝桥归梦、见云英。
南歌子::蔡伸::远水澄明绿，孤云暗淡愁。白苹红蓼满汀洲。肠断圆蟾空照、木兰舟。节物伤羁旅，归程叹滞留。佳期已误小红楼。赖得今年犹有、闰中秋。
南歌子::蔡伸::恨入眉峰翠，寒生酒晕红。临期凝泪洒西风。须信世间无物、似情浓。玉蹬敲霜月，金钲伴晓锺。凄凉古驿乱山重。今夜拥衾无寐、与君同。
南乡子::蔡伸::天外雨初收。风紧云轻已变秋。邂逅故人同一笑，迟留。聚散人生宜自谋。去路指南州。万顷云涛一叶舟。莫话太湖波浪险，归休。人在溪边正倚楼。
南乡子::蔡伸::木落雁南翔。锦鲤殷勤为渡江。泪墨银钩相忆字，成行。滴损云笺小凤皇。陈事费思量。回首烟波卷夕阳。尽道凭书聊破恨，难忘。及至书来更断肠。
菩萨蛮::蔡伸::鸳鸯枕上云堆绿。兰膏微润知新沐。开帐对华灯。见郎双眼明。锦衾香馥郁。槛竹敲寒玉。何物最无情。晓鸡咿喔声。
菩萨蛮::蔡伸::杏花零落清明雨。卷帘双燕来还去。枕上玉芙蓉。暖香堆锦红。翠翘金钿雀。蝉鬓慵疏掠。心事一春闲。黛眉颦远山。
菩萨蛮::蔡伸::飞英不向枝头住。等闲又送春归去。云幄翠阴浮。长随日脚流。玉箫吹凤怨。惊起楼中燕。飞去自双双。恼人空断肠。
菩萨蛮::蔡伸::水光山影浮空碧。柳丝摇曳春无力。柳岸系行舟。吹箫忆旧游。旧游堪更忆。望断迷南北。千古恨悠悠。长江空自流。
菩萨蛮::蔡伸::当时携手今千里。可堪重到相逢地。触目尽关心。流莺尚好音。无人知我意。只有涓涓泪。寂寞到斜阳。罗衣旧香。
菩萨蛮::蔡伸::鸣茄叠鼓催双桨。扁舟稳泛桃花浪。别泪洒东风。前欢如梦中。梦魂无定据。不到相逢处。纵使梦相逢。香闺岂解同。
菩萨蛮::蔡伸::金铺半掩银瞻满。个人应恨归来晚。轧轧橹声迟。那知心已飞。迎门一笑粲。娇困横波慢。偎倚绿窗前。今宵人月圆。
菩萨蛮::蔡伸::双双紫燕来华屋。雨馀芳草池塘绿。一夜摆花风。莺花满树红。杯深君莫诉。醉袖歌金缕。无奈惜花心。老来情转深。
菩萨蛮::蔡伸::朝来一陈狂风雨。春光已作堂堂去。茂绿满繁枝。青梅结子时。攀枝惊晚。乐事孤心眼。正是惜春归。那堪怨别离。
菩萨蛮::蔡伸::凝羞隔水抛红豆。嫩桃如脸腰如柳。心事暗明期。阳台云雨迷。玉楼花似雪。花上朦胧月。挥泪执柔荑。匆匆话别时。
菩萨蛮::蔡伸::花冠鼓翼东方动。兰闺惊破辽阳梦。翠被小屏山。晓窗灯影残。并头双燕语。似诉横塘雨。风雨晓寒多。征人可奈何。
忆秦娥::蔡伸::湖光碧。春花秋月无今昔。无今昔。十年往事，尽成陈迹。玉箫声断云屏隔。山遥水远长相忆。长相忆。一生怀抱，为君牵役。
忆秦娥::蔡伸::花阴月。兰堂夜宴神仙客。神仙客。江梅标韵，海棠颜色。良辰佳会诚难得。花前一醉君休惜。君休惜。楚台云雨，今夕何夕。
清平乐::蔡伸::彩舟双橹。六月临平路。小雨轻风消晚暑。绕岸荷花无数。玉人璨枕方床。遥知待月西厢。昨夜有情风月，今宵特地凄凉。
清平乐::蔡伸::南窗月满。绣被堆香暖。苦恨春宵更漏短。应讶郎归又晚。征帆初落桥边。迎门一笑嫣然。今夜流霞共酌，何妨金盏垂莲。
清平乐::蔡伸::明眸秀色。肌理凝香雪。罗绮丛中标韵别。捧酒歌声清越。不辞醉脸潮红。却愁归骑匆匆。回首绿窗朱户，断肠明月清风。
谒金门::蔡伸::溪声咽。溪上有人离别。别语叮咛和泪说。罗巾沾泪血。尽做刚肠如铁。到此也应愁绝。回首断山帆影灭。画船空载月。
谒金门::蔡伸::相思切。触目只供愁绝。好梦惊回清漏咽。烛残香穗结。长恨南楼明月。只解照人离缺。同倚朱栏飞大白。今宵风月别。
忆王孙::蔡伸::凉生冰簟怯衣单。明月楼高空画栏。满院啼人未眠。掩重关。乌鹊南飞风露寒。
阮郎归::蔡伸::烟笼寒水暝禽栖。满庭红叶飞。兰堂寂寂画帘垂。霜浓更漏迟。鸳被冷，麝香微。强单枕时。西窗看尽月痕移。此情君怎知。
柳梢青::蔡伸::数声。可怜又是，春归时节。满院东风，海棠铺绣，梨花飘雪。丁香露泣残枝，算未比、愁肠寸结。自是休文，多情多感，不干风月。
柳梢青::蔡伸::子规啼月。幽衾梦断，销魂时节。枕上斑斑，枝头点点，染成清血。凄凉断雨残云，算此恨、文君更切。老去情怀，春来况味，那禁离别。
柳梢青::蔡伸::联璧寻春，踏青尚意，年时携手。此际重来，可怜还是，年时时候。阴阴柳下人家，人面桃花似旧。但原年年，春风有信，人心长久。
好事近::蔡伸::花露滴香红，花低漏声初歇。人似一枝梅瘦，照冰壶清彻。翠娥云鬓为谁容，虫丝宝奁结。可惜一春憔悴，负满怀风月。
浣溪沙::范成大::白玉堂前绿绮疏。烛残歌罢困相扶。问人春思肯浓无。梦里粉香浮枕簟，觉来烟月满琴书。个浓情分更何如。
朝中措::范成大::东风半夜度关山。和雪到阑干。怪见梅梢未暖，情知柳眼犹寒。
朝中措::范成大::身闲身健是生涯。何况好年华。看了十分秋月，重阳更插黄花。
朝中措::范成大::系船沽酒碧帘坊。酒满胜鹅黄。醉後西园入梦，东风柳色花香。
朝中措::范成大::海棠如雪殿春馀。禽弄晚晴初。倦客长惭杜宇，佳辰且醉提壶。
朝中措::范成大::天容云意写秋光。木叶半青黄。珍重西风祛暑，轻衫早怯新凉。
蝶恋花::范成大::春涨一篙添水面。芳草鹅儿，绿满微风岸。画舫夷犹湾百转。横塘塔近依前远。江国多寒农事晚。村北村南，谷雨才耕遍。秀麦连冈桑叶贱。看看尝面收新茧。
南柯子・南歌子::范成大::槁项诗馀瘦，愁肠酒後柔。晚凉团扇欲知秋。卧看明河银影、界天流。鹤警人初静，虫吟夜更幽。
南柯子・南歌子::范成大::怅望梅花驿，凝情杜若洲。香云低处有高楼。可惜高楼、不近木兰舟。缄素双鱼远，题红片叶秋。
南柯子・南歌子::范成大::银渚盈盈渡，金风缓缓吹。晚香浮动五云飞。月姊妒人、颦尽一弯眉。短夜难留处，斜河欲淡时。
水调歌头::范成大::细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见娥冷眼，应笑归来双鬓，空敞黑貂裘。酾酒问蟾兔，肯去伴沧洲。
水调歌头::范成大::万里汉家使，双节照清秋。旧京行遍，中夜呼禹济黄流。寥落桑榆西北，无限太行紫翠，相伴过芦沟。岁晚客多病，风露冷貂裘。对重九，须烂醉，莫牢愁。黄花为我，一笑不管鬓霜羞。袖里天书咫尺，眼底关河百二，歌罢此生浮。惟有平安信，随雁到南州。
西江月::范成大::十月谁云春小，一年两见风娇。云英此夕度蓝桥。人意花枝都好。百媚朝天淡粉，六铢步月生绡。人间霜叶满庭皋，别有东风不老。
西江月::范成大::北客开眉乐岁，东君著意华年。遮风藏雨晚云天。应怕杏梢红浅。不惜灯前放夜，从教雪後留寒。水晶帘箔万花钿。听彻南楼晓箭。
鹊桥仙::范成大::双星良夜，耕慵织懒，应被群仙相妒。娟娟月姊满眉颦，更无奈、风姨吹雨。相逢草草，争如休见，重搅别离心绪。新欢不抵旧愁多，倒添了、新愁归去。
宜男草::范成大::篱菊滩芦被霜後。袅长风、万重高柳。天为谁、展尽湖光渺渺，应为我、扁舟入手。橘中曾醉洞庭酒。
宜男草::范成大::舍北烟霏舍南浪。雪倾篱、雨荒薇涨。问小桥、别後谁过，惟有迷鸟羁雌来往。重寻山水问无恙。
秦楼月・忆秦娥::范成大::窗纱薄。日穿红幔催梳掠。催梳掠。新晴天气，画檐闻鹊。海棠逗晓都开却。小云先在阑干角。
秦楼月・忆秦娥::范成大::珠帘狭。卷帘春院花围合。花围合。昼长人静，双双胡蝶。花前苦金蕉叶。瞢腾午睡扶头怯。
秦楼月・忆秦娥::范成大::香罗薄。带围宽尽无人觉。无人觉。东风日暮，一帘花落。西园空锁秋千索。帘垂帘卷闲池阁。
秦楼月・忆秦娥::范成大::楼阴缺。阑干影卧东厢月。东厢月。一天风露，杏花如雪。隔烟催漏金虬咽。罗帏暗淡灯花结。
秦楼月・忆秦娥::范成大::浮云集。轻雷隐隐初惊蛰。初惊蛰。鹁鸠鸣怒，绿杨风急。玉炉烟重香罗。拂墙浓杏燕支湿。
念奴娇::范成大::双峰叠障，过天风海雨，无边空碧。月姊年年应好在，玉阕琼宫愁寂。谁唤痴云，一杯为尽，夜气寒无色。碧城凝望，高楼飘渺西北。肠断桂冷蟾孤，佳期如梦，又把阑干拍。雾鬓风鬟相借问，浮世几回今夕。圆缺晴阴，古今同恨，我更长为客。婵娟明夜，尊前谁念南陌。
念奴娇::范成大::十年旧事，醉京花蜀酒，万葩千萼。一棹归来吴下看，俯仰心情今昨。强倚雕阑，羞簪雪鬓，老恐花枝觉。揩摹愁眼，雾中相对依约。闻道家宴团栾，光风转夜，月傍西楼落。打彻梁州春自远，不饮何时欢乐。沾惹天香，留连国艳，莫散灯前酌。袜尘生处，为君重赋河洛。
念奴娇::范成大::吴波浮动，看中流翻月，半江金碧。醉舞空明三万顷，不管娥愁寂。指点琼楼，凭虚有路，鲸背横东极。水云飘荡，阑干千丈无力。家世回首沧洲，烟波渔钓，有鸱夷仙迹。一笑闲身游物外，来访扁舟消息。天上今宵，人间此地，我是风前客。涛生残夜，鱼龙惊听横笛。
念奴娇::范成大::水乡霜落，望西山一寸，修眉横碧。南浦潮生帆影去，日落天青江白。万里浮云，被风吹散，又被风吹积。尊前歌罢，满空凝淡寒色。人世会少离多，都来名利，似蝇头蝉翼。赢得长亭车马路，千古羁愁如织。我辈情锺，匆匆相见，一笑真难得。明年谁健，梦魂飘荡南北。
念奴娇::范成大::湖山如画，系孤篷柳岸，莫惊鱼鸟。料峭春寒花未遍，先共疏梅索笑。一梦三年，松风依旧，萝月何曾老。邻家相问，这回真个归到。绿鬓新点吴霜，尊前强健，不怕衰翁号。赖有风流车马客，来觅香云花岛。似我粗豪，不通姓字，只有银瓶倒。奔名逐利，乱帆谁在天表。
惜分飞::范成大::易散浮云难再聚。遮莫相随百步。谁唤行人去。石湖烟浪渔樵侣。重别西楼肠断否。多少凄风苦雨。休梦江南路。路长梦短无寻处。
梦玉人引::范成大::送行人去，犹追路、再相觅。天末交情，长是合堂同席。从此尊前，便顿然少个，江南羁客。不忍匆匆，少驻船梅驿。酒斟虽满，尚少如、别泪万千滴。欲语吞声，结心相对呜咽。
梦玉人引::范成大::共登临处，飘风袂、倚空碧。雨卷云飞，长有桂娥看客。箫鼓生春，遍锦城如画，雪山无色。一梦才成，恍天涯南北。舞馀歌罢，料宣华、回首尽陈迹。万里秦吴，有情应问消息。
如梦令::范成大::罨画屏中客住。水色山光无数。斜日满江声，何处撑来小渡。休去。休去。惊散一舟鸥鹭。
如梦令::范成大::两两莺啼何许。寻遍绿阴浓处。天气润罗衣，病起却微暑。休雨。休雨。明日榴花端午。
菩萨蛮::范成大::小轩今日开窗了。揉蓝染碧绿阶草。檐佩可怜风。杏梢烟雨红。飘零欢事少。鬓点吴霜早。天色不愁人。眼前无限春。
菩萨蛮::范成大::雪林一夜收寒了。东风恰向灯前到。今夕是何年。新春新月圆。绮丛香雾隔。犹记疏狂客。留取缕金。夜蛾相并看。
菩萨蛮::范成大::黄梅时节春萧索。越罗香润吴纱薄。丝雨日明。柳梢红未晴。多愁多病後。不识会中酒。愁病送春归。恰如中酒时。
临江仙::范成大::羽扇纶巾风袅袅，东厢月到蔷薇。新声谁唤出罗帏。龙须将笛绕，雁字入筝飞。陶写中年须个里，留连月扇云衣。周郎去後赏音稀。为君持酒听，那肯带春归。
临江仙::范成大::万事灰心犹薄宦，尘埃未免劳形。故人相见似河清。恰逢梅柳动，高兴逐春生。卜昼匆匆还卜夜，仍须月坠河倾。明年我去白鸥盟。金闺三玉树，好问紫霄程。
减字木兰花::范成大::玉烟浮动。银阕三山连海冻。翠袖阑干。不怕楼高酒力寒。双松冻折。忽忆衰翁容易别。想见鸥边。压损年时小钓船。
减字木兰花::范成大::折残金菊。枨子香时新酒熟。谁伴芳尊。先问梅花借小春。道人破戒。染酒题诗金凤带。愁病相关。不似年时酒量宽。
减字木兰花::范成大::波娇鬓袅。中隐堂前人意好。不奈春何。拚却轻寒透薄罗。翦梅新曲。欲断还联三叠促。围坐风流。饶我尊前第一筹。
减字木兰花::范成大::枕书睡熟。珍重月明相伴宿。宝鸭金寒。香满围屏宛转山。鸡人声杳。瑶井玉绳相对晓。黯淡窗纱。却下风帘护烛花。
减字木兰花::范成大::腊前三白。春到西园还见雪。红紫花迟。借作东风万玉枝。归田计决。麦饭熟时应快活。身在高楼。心在山阴一叶舟。
鹧鸪天::范成大::休舞银貂小契丹。满堂宾客尽关山。从今袅袅盈盈处，谁复端端正正看。模泪易，写愁难。潇湘江上竹枝斑。碧云日暮无书寄，寥落烟中一雁寒。
鹧鸪天::范成大::荡漾西湖采绿苹。扬鞭南埭衮红尘。桃花暖日茸茸笑，杨柳光风浅浅颦。章贡水，郁孤云。多情争似桂江春。崔徽卷轴瑶姬梦，纵有相逢不是真。
鹧鸪天::范成大::嫩绿重重看得成。曲栏幽槛小红英。酴架上蜂儿闹，杨柳行间燕子轻。春婉娩，客飘零。残花浅酒片时清。一杯且买明朝事，送了斜阳月又生。
鹧鸪天::范成大::压蕊拈须粉作团。疏香辛苦颤朝寒。须知风月寻常见，不似层层带雪看。春髻重，晓眉弯。一枝斜并缕金。酒红不解东风冻，惊怪钗头玉燕乾。
好事近::范成大::云暮暗千山，肠断玉楼金阕。应是高唐小妇，妒娥清绝。夜凉不放酒杯寒，醉眼渐生缬。何待桂花相照，有人人如月。
好事近::范成大::昨夜报春来，的岭梅开雪。携手玉人同赏，比看谁奇绝。阑干倚遍忆多情，怕角声呜咽。与折一枝斜戴，衬鬓云梳月。
卜算子::范成大::凉夜竹堂虚，小睡匆匆醒。银漏无声月上阶，满地阑干影。何处最知秋，风在梧桐井。不惜骖鸾弄玉箫，露湿衣裳冷。
卜算子::范成大::云压小桥深，月到重门静。冷蕊疏枝半不禁，更著横窗影。回首故园春，往事难重省。半夜清香入梦来，从此熏炉冷。
三登乐::范成大::一碧鳞鳞，横万里、天垂吴楚。四无人、橹声自语。向浮云、西下处，水村烟树。何处系船，暮涛涨浦。正江南、遥落後，好山无数。尽乘流、兴来便去。
三登乐::范成大::路转横塘，风卷地、水肥帆饱。眼双明、旷怀浩渺。问菟裘、无恙否，天教重到。木落雾收，故山更好。过溪门、休荡桨，恐惊鱼鸟。算年来、识翁者少。
三登乐::范成大::今夕何朝，披岫幌、云关重启。引冰壶、素空似洗。卷帘中、枕上，月星浮水。天镜夜明，半窗万里。盼庭柯、都老大，树犹如此。六年前、转头未几。
三登乐::范成大::方帽卫寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。
浪淘沙::范成大::黯淡养花天。小雨能悭。烟轻云薄有无间。官柳丝丝都绿遍，犹有春寒。空翠湿征鞍。马首千山。多情若是肯俱还。别有玉杯承露冷，留共君看。
虞美人::范成大::霜馀好探梅消息。日日溪桥侧。不如君有似梅人。歌里工颦妍笑、两眉春。疏枝冷蕊风情少。却称衰翁老。从教来作静中邻。冷淡无言无笑、也无颦。
虞美人::范成大::落梅时节冰轮满。何似中秋看。琼楼玉宇一般明。只为娥、添了万枝灯。锦江城下杯残後。还照鄞江酒。天东相见说天西。除却衰翁和月、更谁知。
虞美人::范成大::玉箫惊报同云重。仍怪金瓶冻。清明将近雪花翻。不道海堂消瘦、柳丝寒。王孙沈醉狨毡幕。谁怕罗衣薄。烛灯香雾两厌厌。仿佛有人愁损、上眉尖。
虞美人::范成大::谁将击碎珊瑚玉。装上交枝粟。恰如娇小万琼妃。涂罢额黄、嫌怕污燕支。夜深未觉清香绝。风露溶溶月。满身花影弄凄凉。无限月和风露、一齐香。
醉落魄・一斛珠::范成大::春城胜绝。暮林风舞催花发。垂云卷尽添空阔。吹上新年，美满十分月。红蕖影下勾丝抹。老来牵强随时节。
步虚词・西江月::范成大::珠霄境，却似化人宫。
步虚词・西江月::范成大::浮黎路，依约太微间。
步虚词・西江月::范成大::罡风起，背负玉虚廷。
步虚词・西江月::范成大::流铃响，龙驭云来。
步虚词・西江月::范成大::钧天奏，流韵满空明。
步虚词・西江月::范成大::楼阑外，辇道插非烟。
玉楼春::范成大::佳人无对甘幽独。竹雨松风相澡浴。山深翠袖自生寒，夜久玉肌元不粟。却寻千树烟江曲。
霜天晓角::范成大::晚晴风歇。一夜春折威。脉脉花疏天淡，云来去、数枝雪。胜绝。愁亦绝。
玉楼春::范成大::云横水绕芳尘陌。一万重花春拍拍。蓝桥仙路不崎岖，醉舞狂歌容倦客。真香解语人倾国。
醉落魄・一斛珠::范成大::马蹄尘扑。春风得意笙歌逐。款门不问谁家竹。只拣红装，高处烧银烛。碧鸡坊里花如屋。燕王宫下花成谷。
菩萨蛮::范成大::冰明玉润天然色。凄凉拼作西风客。不肯嫁东风。殷勤霜露中。绿窗梳洗晚。笑把玻璃盏。斜日上妆台。酒红和困来。
眼儿媚::范成大::酣酣日脚紫烟浮。妍暖破轻裘。困人天色，醉人花气，午梦扶头。春慵恰似春塘水，一片纹愁。溶溶泄泄，东风无力，欲皱还休。
惜分飞::范成大::画戟锦车皆雅故。箫鼓留连客住。南浦春波暮。难望罗袜生尘处。明日船旗应不驻。且唱断肠新句。卷尽珠帘雨。雪花一夜随人去。
菩萨蛮::范成大::客行忽到湘东驿。明朝真是潇湘客。晴碧万重云。几时逢故人。江南如塞北。别後书难得。先自雁来稀。那堪春半时。
满江红::范成大::千古东流，声卷地、云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓，空惊俗。休拊髀，都生肉。任炎天冰海，一杯相属。荻笋蒌芽新入馔，弦凤吹能翻曲。笑人间、何处似尊前，添银烛。
谒金门::范成大::塘水碧。仍带麴尘颜色。泥泥纹无气力。东风如爱惜。恰似越来溪侧。也有一双。只欠柳丝千百尺。系船春弄笛。
秦楼月・忆秦娥::范成大::湘江碧。故人同作湘中客。湘中客。东风回雁，杏花寒食。温温月到蓝桥侧。醒心弦里春无极。
醉落魄・一斛珠::范成大::雪晴风作。松梢片片轻鸥落。玉楼天半褰珠箔。一笛梅花，吹裂冻云幕。去年小猎漓山脚。弓刀湿遍犹横槊。
霜天晓角::范成大::少年豪纵。袍锦团花凤。曾是京城游子，驰宝马、飞金。旧游浑似梦。
菩萨蛮::范成大::彤楼鼓密催金轮。沈沈青琐重重幕。宣唤晚朝天。五云笼暝烟。风急东华路。暖扇遮微雨。香雾扑人衣。上林乌满枝。
水调歌头::范成大::万里汉都护。（下缺）
水调歌头::范成大::万里桥边客。（下缺）
水调歌头::范成大::万里吴船泊，归访菊篱秋。（下缺）
醉落魄・一斛珠::范成大::栖乌飞绝。绛河绿雾星明灭。烧香曳簟眠清樾。花久影吹笙，满地淡黄月。好风碎竹声如雪。昭华三弄临风咽。
朝中措::范成大::长年心事寄林扃。尘鬓已星星。芳意不如水远，归心欲与云平。
水龙吟::范成大::仙翁家在丛霄，五云八景来尘表。黄扉紫闼，化钧高妙，风霆挥扫。漠北寒烟，峤南和气，笑谈都了。自玉麟归去，金牛再款，却回首、人间少。天与丹台旧籍，笑苍生、祝公难老。春葩秋叶，喧寒易变，壶天长好。物外新闻，凤歌鸾翥，龙蟠虎绕。想如心高会，寒霜夜永，尽横参晓。
满江红::范成大::山绕西湖，曾同泛、一篙春绿。重会面、未温往事，先翻新曲。劲柏乔松霜雪後，知心惟有孤生竹。对荒园、犹解两高歌，空惊俗。人更健，情逾熟。樱共柳，冰和玉。恐相逢如梦，夜阑添烛，别後书来空怅望，尊前酒到休拘束。笑簟瓢、未足已能狂，那堪足。
青玉案::王质::中央自有仙风度。散入千林去。万点秋芳洒飞露。舜裳赭色，尧眉黄彩，化作花无数。层层翠葆鸾旗舞。吹下天香遍瑶宇。
青玉案::王质::浮萍不碍鱼行路。细数鱼来去。静倚溪阴深觅句。碧鲜清润，影摇香度。易觉阑干暮。凫雏深傍苹根住。浴罢红衣褪残缕。一寸江湖无可付。
江城子::王质::细风微揭碧鳞鳞。绣帏深。不闻声。时见推帘，笼袖玉轻轻。不似绮楼高卷幔，相指点，总分明。斜湾丛柳暗阴阴。且消停。莫催行。
江城子::王质::细风吹起翠田田。雨和烟。入梅天。鲜润繁阴，悄悄转清圆。十顷蒲萄深贮碧，鸥共鹭，各翩翩。影摇香度小婵娟。竹林贤。总神仙。
江城子::王质::柳梢无雪受风吹。绿垂垂。乳鸦啼。直下蒲萄，春水未平堤。却似今年春气早，白团扇，已相宜。红巾当日鸟衔飞。曲江湄。暮春时。
蓦山溪::王质::枯林荒陌，矮树敷鲜叶。不见雅风标，十二分、山容野色。因何嫩茁，舞动小旗枪，梅花後，杏花前，色味香三绝。含光隐耀，尘土埋豪杰。试看大粗疏，争知变、寒云飞雪。休说休说，世只两名花，芍药相，牡丹王，未尽人间舌。
满江红::王质::方丈维摩，蒙衲被、都齐不省。空怅望、锦裘绣帽，玉珂金镫。十月小春逢此日，一时胜事输公等。问短衣、匹马射南山，何人肯。山暮紫，峰如笋。江寒碧，沙如粉。望塞鸿杳杳，水遥天永。饮罢不妨瓶屡卧，归来自有风吹醒。试断桥、流水月明边，寻疏影。
满江红::王质::整顿乾坤，恨无袖、回旋不足。须付与、腰金叠赤，面槐参绿。功业岂无人可了，英豪自有心相伏。自孤窗、寒烛听经纶，常三复。举大白，倾。为公起，歌此曲。曲中意惟有，斯贤堪属。萱草喜除烦恼障，莲花妙享清凉福。愿年年、团扇弄生绡，长如玉。
满江红::王质::惨淡轻阴，都养就、朱朱白白。最好是、梨花带雨，海棠映日。暖雾烘成芳草色，娇风分与垂杨力。听红边、翠杪啭清圆，曾相识。春绪乱，还如织。春梦断，还堪觅。看青梅下有，游人啧啧。爱酒正香须满泛，怜花太嫩休轻摘。把领巾、收聚众香浓，凭风立。
满江红::王质::生平铺，吹不起、轻风无力。西江上、斗牛相射，水天一色。二妙风流今代少，一时光价何时息。更绛霄、白日下云，芙蓉客。整飞驭，成得得。寻前约、宽忆忆。正云飞雨卷，旧红新碧。茁茁抽长荷柄绿，毵毵吐净杨花白。渐衣篝、香润入梅天，红绡湿。
满江红::王质::莽莽云平，都不辨、近山远水。尽徘徊、尚留波面，未归湾尾。浪猛深深鸥抱稳，波寒缩缩鱼沈底。恐狂风、颠雨岸多摧，舟难舣。船篷重，拖不起。蓑衣湿，森如洗。想杖头未足，杯中无计。渔网吹翻无把捉，钓竿冻断成抛弃。到高歌、风静月明时，谁如你。
满江红::王质::落尽斜阳，尚有些、断霞残影。甚弯环、东溪西巷，南岩北岭。行熟更教羊引著，睡浓却被鸦惊醒。渐孤村、树暗颤山，霜风冷。人世里，嫌他蠢。牛背上，输他稳。但芒鞋一，蓑衣一领。五脏荒陂蔬荐口，双幽崦花漫顶。虽云乌、月黑路蒙笼，何曾窘。
满江红::王质::纸张梅花，有丛桂、又有修竹。是何声、雪飘远渚，泉鸣幽谷。红蓼白苹须拂袖，馀音尚带清香馥。挽素娥青女、问飞琼，谁家曲。韩退之，欧永叔。惚兮恍，恍兮惚。试侧耳，山常似黛，水常如玉。颜子操中何足怨，醉翁徽外无人续。正青天、明月上东南，芳时足。
水调歌头::王质::江水去无极，无地有青天。怒涛汹涌，卷浪成雪蔽长川。一望扬州苍莽，隐见烟竿双矗，何处卷珠帘。落日瓜洲渡，鸿鹭满风前。古战场，皆白草，更苍烟。清平犹有遗恨，久矣在江边。北固山前三杰，遥想当年意气，づづ昵中原。上马促归去，风堕接翩。
水调歌头::王质::细数十年梦，十处过中秋。今年清梦，还在黄鹤旧楼头。老子个中不浅，此会天教重见，今古一南楼。星汉淡无色，玉锦倚空浮。带秦烟，萦楚雾，熨江流。关河离合南北，依旧照清愁。想见娥冷笑，笑我归来霜鬓，空敝黑貂裘。把酒问清影，肯去伴沧洲。
水调歌头::王质::晚嶂倚斜日，秋树战悲风。一泓绀紫澄碧，中有睡蛟龙。散作清溪明玉，激上长松流水，雨电乱寒空。抛却红尘袂，飞入妙光宫。佛国大，天溥博，地含洪。空岩乱壑递响，珠影动金容。万古碧潭空界，一点青霄明月，涝漉总无功。云散殿突兀，风动铎丁东。
水调歌头::王质::草蔓已多露，松竹总含风。群山左顾右盼，如虎更如龙。时见渔灯三两，知在谁家浦溆，星斗烂垂空。万有付一扫，人世等天宫。秋萧瑟，林脱叶，水归洪。江湖飘泊鸿雁，洲渚肯相容。要使群生安堵，不听三更吠犬，此则是奇功。一任画麟阁，吾自老墙东。
水调歌头::王质::云在空碧，天宇共高明。重阳易得风雨，今日不胜晴。天为两朝元老，付与四时佳节，不动一丝尘。香霭洗金戟，飞雾洒霓旌。山鸣叶，江动石，总欢声。剑关玉垒千载，谁见此升平。细看尊前万蕊，相映眉间一点，黄气郁。江汉下淮海，都赖一长城。
水调歌头::王质::花上插苍碧，花下走清湍。浓霜深覆残雪，更有月相参。似我竹溪茅屋，欲晓未明天气，扶杖绕篱看。秦楚五千里，何处是江南。饶风下，人不断，马相连。颇尝见有此客，相属意。欲为横吹出塞，无处可寻羌管，短策叩征鞍。策断征鞍裂，惊坠玉毵毵。
水调歌头::王质::淮海一星出，分野到梁州。玉京群帝朝斗，公在列仙流。尽扫枪格泽，高拱紫微太乙，霞佩拂红。非雾非烟里，永侍绀云裘。日南至，月既望，寿君侯。梅花满眼，一朵聊当一千秋。半夜玉堂承诏，翼旦路朝宣册，归去作班头。风静瞿塘峡，安稳放行舟。
水调歌头::王质::河汉湛秋碧，玉露嗳瑶空。太清仙子，飘渺飞佩响玲珑。暂驭青鸾紫凤，来玩十洲三岛，旌旆卷芙蓉。身在大江表，名系绛霄宫。两仙客，歌驻月，舞迥风。宝薰轻度帘幕，香雾结重重。已觉长安近日，会看此星朝斗，千载庆云龙。翠霭彤烟里，长侍衮衣红。
八声甘州::王质::海茫茫、天北与天南，吾友定安归。闻濡须江上，皖公山下，驾白云飞。莽苍空郊虚野，古路立斜晖。颜跖皆尘土，苦泪休挥。一代锦肠绣肺，想英魂皎皎，健口霏霏。望寒空明月，无路寄相思。
八声甘州::王质::事茫茫、赤壁半帆风，四海忽三分。想苍烟金虎，碧云铜爵，恨满乾坤。郁郁秣陵王气，传到第三孙。风虎云龙会，自有其人。朱颜二十有四，正锦帏秋梦，玉帐春声。望吴江楚汉，明月伴英魂。
八声甘州::王质::过隆中、桑柘倚斜阳，禾黍战悲风。世若无徐庶，更无庞统，沈了英雄。本计东荆西益，观变取奇功。转尽青天粟，无路能通。他日杂耕渭上，忽一星飞坠，万事成空。使一曹三马，云雨动蛟龙。
八声甘州::王质::气佳哉、烟紫石头城，云碧雨花台。想东山前後，望春树绿，看晚潮回。自古英雄豪杰，无不待时来。拥鼻微吟处，山静花开。商皓亦常如此，羡苍生皆有，瞻望之怀。但淝河洛涧，此事偶然谐。
倦寻芳::王质::冰壶秋月，去了潘郎，传到梁老。骑马乘船，麾斥五湖三岛。任捎云，兼拂日，拽蛟龙、鳞鬣都推倒。厢尘中，分付高人胜士，把云烟扫。乾坤巧。自苍筠无汗，乌锥无刃，此为至宝。第一君门通表。书囊谏草。
倦寻芳::王质::断崖树老，侧岸槎枯，倒倚斜插。脚面浅溪，掌样平洲重叠。著芒鞋，携竹杖，遇乱莎幽涧萦纡涉。那人家，有竹笋瓦缶。颇颇清冽。曾微呷。正斜阳淡淡，暮霭昏昏，晚风猎猎。转眼已成陈迹。不堪追蹑。
万年欢::王质::一轮明月，古人心万年，更寸心存。沧海化为黄土，心不成尘。杳杳兴亡成败，满乾坤、未见知音。抚阑干、欲唤英魂，沈沈又没人应。无聊枕搔首，梦庐中坛上，一似平生。共挽长江为酒，相对同倾。
真珠帘::王质::翠虬夭矫拿苍玉。飞来到、吾庐溪湾山麓。一笑忽相逢，更解包投宿。北池之畔西墙曲，与主人、呼青吸绿。恨我，无天寒翠袖，共倚修竹。每遇飞雪萧萧，更惊风槭槭，清标可掬。更与月同来，无半点尘俗。冬有寒梅闲相伴，春亦有、幽兰相逐。
沁园春::王质::二百年间，十二时中，悲欢往来。但盖头一把，容身方丈，无多缘饰，莫遣尘埃。屈曲成幽，萧条生净，野草闲花都妙哉。家无力，虽然咫尺，强作萦回。竹斋。向背松斋。须次第、春兰秋菊开。在竹篱虚处，密栽甘橘，荆桥斜畔，疏种香梅。山芋羹，地黄酿粥，冬後春前皆可栽。门通水，荷汀蓼渚，足可徘徊。
红窗怨::王质::欲寄意，都无有。且须折赠、市桥官柳。看君著上征衣，也寻思、榜舟楚江口。此会未知何时又。
红窗怨::王质::帘不卷。人难见。缥缈歌声，暗随香转。记与三五少年，在杭州、曾听得几遍。唱到生绡白团扇。
凤时春::王质::标格风流前辈。才瞥见春风，萧然无对。只有月娥心不退。依旧断桥，横在流水。我亦共、月娥同意。肯将情移在，粗红俗翠。
泛兰舟::王质::萧萧乌帽黄衫。元水拍云岩。风清月白，一双碧眼莹秋潭。四海九州，茫茫东北，渺渺西南。松霜杉露毵毵。龙门隔如参井，青城佳气与天参。蔽山充野，牡丹红外茯苓甘。
无月不登楼::王质::池塘生春草，梦中共、水仙相识。细拨冰绡，低沈玉骨，搅动一池寒碧。吹尽杨花，糁毡消白。却有青钱，点点如积。渐成翠、亭亭如立。汉女江妃入奁室。掰破靓妆拥出。夜月明前，夕阳後，清妙世间标格。中贮琼瑶汁。才嚼破、露飞霜泣。
别素质・忆瑶姬::王质::一个茅奄，三间七架。两畔更添两厦。倒坐双亭平分，扶阑两下。门前数十丘。塍外更百十株桑柘。一溪活水长流，馀波及、蔬畦菜把。便是招提与兰若。时钞疏乡园，看经村社。随分斗米相酬，环钱相谢。便阕少亦堪借借。
笛家弄・笛家::王质::凌乱败荷，既似沙莞，又如淝水。颠倒旌旗都靡。馀花谢，又似乌江，骓兮不逝。虞兮奈尔。凋柳萧骚，又如轵道，故老何颜对。因缘断。时节转。自然如彼。自然如此。水边沙际。芦花摇曳。唤住行人，蓼花妩媚。引翻游子。又似江都酣夜延秋，建业望仙结绮。月下心飞，风前骨醉。共苹花得意。
念奴娇::沈瀛::郊原浩荡，正夺目花光，动人春色。白下长干佳丽最，寒食嬉游人物。雾卷香轮，风嘶宝骑，云表歌声遏。归来灯火，不知斗柄西揭。六代当日繁华，幕天席地，醉拍江流窄。游女人人争唱道，缓缓踏青阡陌。乐事何穷，赏心无限，惟惜年光迫。须臾聚散，人生真信如客。
念奴娇::沈瀛::梧桐响雨，忆空江寒浪，渔舟冲雪。横卧云峰千叠嶂，风旆槽香新压。网跃银刀，纶收钩线，倚棹清歌发。征鸿嘹亮，助予闲奏音节。天上桂子阴成，月中香旧，几度人间别。玉斧匣中常夜吼，可惜光阴虚设。唤下云梯，直攀金户，打透重门铁。娥念旧，料应重许人折。
念奴娇::沈瀛::春来腊去，一番新风景，为君开设。试忆前时花雨坠，只少梅花清绝。两个难逢，一分才欠，巧杀终如拙。玉梅人唤，雪儿来对时节。应更付属楼头，丁宁笛伴，莫把声声彻。玉女行春娇渡马，休是鹊桥轻别。对我三人，与君一醉，醉了樽重设。清歌未放，更须天上呼月。
念奴娇::沈瀛::赏心佳处，登临地、千古人人都说。何况江天来雪望，添得十分奇绝。倚遍栏干，下窥寒镜，照我容颜拙。举头惊笑，问今天是何节。天外矗矗琼山，溶溶银海，上下光相接。年去岁来频览为，何事今朝浑别。坐蹴云茵，横牵绡幕，玉女来铺设。公馀多暇，正堪同此风月。
念奴娇::沈瀛::阳春布暖，又还见、光景如梭催逼。帝里皇都人共道，好个前时春色。默默暗沈，含颦不语，此意谁人识。何如索笑，放开说尽端的。须信漏泄风光，百花头上，报一枝消息。多少园林应次第，迤逦排红骈白。金鼎芳滋，玉堂璀璨，趁取佳时节。东君归後，绿阴依旧南陌。
念奴娇::沈瀛::万般照破，无一点闲愁，萦系心目。种柳栽花园数亩，不觉吾庐幽独。闲上高台，溪光山色，一洗襟尘俗。小庵深处，萧然无限修竹。尽日闭却柴门，故人相问，扣户来车毂。相对围棋看胜负，更听弹琴一曲。尔汝忘形，高谈剧论，莫遣人来促。村歌社舞，为予倒尽千斛。
念奴娇::沈瀛::光阴转毂，况生死事大，无常迅速。学道参禅、要识取，自家本来面目。闹里提撕，静中打坐，闲看传灯录。话头记取，要须生处教熟。一日十二时中，莫教间断，念念来相续。唤作竹蓖还则背，不唤竹蓖则触。斩却猫儿，问他狗子，更去参尊宿。忽然瞥地，碧潭冷浸寒玉。
满江红::沈瀛::姑孰名邦，黄山畔、古台巍立。秋渐老、重阳天气，郊原澄碧。隐隐西州增远望，长江一带平如席。怅英雄、千古到如今，空遗迹。吴太守，文章伯。寻胜事，酬佳节。拥笙歌千骑，遍游南陌。襟带江城当一面，折冲千里无强敌。更行看、击楫溯中流，妖氛息。
满江红::沈瀛::半世飘蓬，今何幸、得归乡曲。却还似、重来燕子，认巢新屋。好是秋晴风日美，饭香云子炊如玉。念蟹螯、满把欲黄时，笋新绿。仍更有，初开菊。何妨更，重添竹。与此君相对，且无荣辱。待得吾庐三径就，此生素愿都齐足。任三竿、红日上檐梢，眠方熟。
水调歌头::沈瀛::潇洒云中鹤，容与水边鸥。缑山仙客，飘然曾约此中留。更有骑鲸公子，相与翱翔八极，凛凛气横秋。明月楼头宴，樽俎好诗流。思往事，增逸兴，唤仙舟。谁能拘束，尘埃堆里蹙昏眸。拟附星槎直上，十二玉京绛阕，高处且嬉游。回首视人世，天地一沙舟。
水调歌头::沈瀛::岁月如奔箭，屈指又中秋。去年江上行役，常动故乡愁。容与碧云亭畔，极目江山千里，隐隐是西州。日暮天容敛，鸥雁下汀洲。迥故棹，寻旧里，解客裘。功名前定，时到安得为淹留。幸有青编万轴，且又日长无事，莫恁做闲忧。花下常携酒，明月好登楼。
水调歌头::沈瀛::门外可罗雀，长者肯来寻。留君且住，听我一曲楚狂吟。枉了闲烦闲恼，莫管闲非闲是，说甚古和今。但看镜中影，双鬓已星星。人生世，多聚散，似浮萍。适然相会，须索有酒且同倾。说到人情真处，引入无何境界，惟酒是知音。况有好风月，相对且频斟。
满庭芳::沈瀛::画戟霜匀，谯门风动，满城和气氤氲。一年好事，今朝属东君。歌管欢迎五马，金章烂、华毂朱轮。班春了，归来燕寝，香重烛花轻。盈盈。春酒暖，金幡彩胜，霞袂云旌。算重重佳庆，都聚今辰。且听雪儿歌罢，称寿处、兰玉诜诜。新春暖，貂蝉象服，同日感皇恩。
满庭芳::沈瀛::春琐琼台，花藏瑶圃，彩云片片来归。任城仙子，玉芨镇长移。时会三元金母，云奏、天上佳期。嬉游处，飘然侍女，玉佩紫霞衣。芙蓉帔欲去，鸾音鹤驭，洞府应迷。向人间挥手，留语人知。此去何须怅望，蓬莱水、弹指依稀。还知否，刘安未老，仙籍有津涯。
满庭芳::沈瀛::裘带功名，裤襦歌颂，世间谁似公贤。去年江上，谈笑息狼烟。多少宜民事了，芹宫内、华屋修椽。邦人爱，频频借寇，飞诏下甘泉。开筵。春昼永，朱颜相对，三凤齐肩。正鸾鸣丹桂，凤映红莲。人道名驹千里，他年事、能继青毡。休辞醉，三槐影里，岁岁捧金船。
满庭芳::沈瀛::柳外山光，林间塔影，一溪横泻清流。四围洲渚，绿叶泼如油。荷盖亭亭照水，红蓼岸、芦荻萧飕。乘闲兴，溪云亭畔，终日看莲游。修篁栽欲遍，青松相映，两径成丘。种桃杏，随时亦弄春柔。此是先生活计，高卧处、无喜无忧。门前事，人来问我，回首但摇头。
朝中措::沈瀛::论兵齿颊带霜寒。清似碧琅。好是天然风韵，琳宫瑶馆清闲。
朝中措::沈瀛::东风吹上小桃枝。春色拥旌麾。昨夜三台星见，分明直照姑溪。
西江月::沈瀛::五马人生最贵，金陵自古繁华。光悬相印拥朱牙。况值边庭闲暇。满劝东西碧玉，高烧丽烛红葩。诏黄新湿字如鸦。明日天庭飞下。
醉落魄・一斛珠::沈瀛::野庵吹鼓。翻腾似与寻常异。笙萧筝笛皆非是。今日头场，看取些儿戏。心中无事无萦系。村歌数首新来制。
醉落魄・一斛珠::沈瀛::时光盛逼。杯盘渐渐来收拾。主人便欲留连客。末後殷勤，一著怎生得。来时便有归时刻。归时便是来时迹。
醉落魄・一斛珠::沈瀛::致知格物。初学工夫参圣域。天高地远无穷极。欲造精微，莫若守惟一。纯全天理明如日。都缘人欲来相惑。
醉落魄・一斛珠::沈瀛::致知格物。孔颜学问从兹出。圣言句句皆真实。涵养功深，将见自家得。毋意毋我毋固必。视听言动非礼勿。
柳梢青::沈瀛::相逢今夕。故人相见，先谈踪迹。旧日书生，而今村叟，新来禅客。跳过世界三千，特特地、人间九百。自在狂歌，□□□□，一场杂剧。
行香子::沈瀛::野叟愚痴。一向昏迷。笑呵呵、前事皆非。从前业债，今尽拼离。也不能文，不能酒，不能诗。屏除人事，闭却门儿。於奇中、别有儿戏。
行香子::沈瀛::野叟归欤。朋友来无。数无多、几个相於。问谁姓字，在底中居。云陶靖节，白居士，邵尧夫。时时对语，一笑轩渠。他行藏、是我规模。
行香子::沈瀛::野叟长年。一室萧然。都齐收、万轴牙签。只留三件，三教都全。时看周易，读庄子，诵楞严。阕会得，万语千言。得鱼儿、了後忘筌。
卜算子::沈瀛::睡觉五更钟，正好深提省。只看如今梦几般，觉後原无影。明暗若从来，且道来从甚。不是空生不是根，认取真如性。
卜算子::沈瀛::那里是闲时，这里何曾定。毕竟忙时恼杀人，到了还他静。静处又如何，莫被顽空引。一道神光总现前，受用无穷尽。
卜算子::沈瀛::只管要参禅，又被禅萦绕。好笑西来老秃奴，赚了人多少。你待更瞒咱，咱也今知晓。只这喃喃说底人，又被傍人笑。
如梦令::沈瀛::才听笛声三弄。关捩一时都动。收拾去来休，三脚驴儿相送。珍重。珍重。归去好生作梦。
捣练子::沈瀛::神欲出，便收来。神返心中气自回。换丹元，朝玉台。时运水，日搬柴。寸田一点是根。这交梨，常种栽。
捣练子::沈瀛::神欲出，便收来。神返心中气自回。返婴儿，成圣胎。灵液注，蕊珠开。大丹炉里响如雷。忽飞升，游九垓。
捣练子::沈瀛::放下著，须弥山。分明北斗面南看。没丝毫，相阻拦。休侗，莫颟顸。含元殿上问长安。欲归家，行路难。
捣练子::沈瀛::放下著，须弥山。百斛油麻水上摊。欲成团，真个难。除有累，去痴顽。无心犹是隔重关。到其中，方是安。
捣练子::沈瀛::放下著，须弥山。情人今日出阳关。看人间，天地宽。徒缱绻，枉酒澜。别郎容易见郎难。且还家，重整冠。
浣溪沙::沈瀛::雨点真珠水上鸣。更将青盖一时倾。总是江妃来坠珥，访娉婷。不为含愁啼粉泪，只因贪爱湿行云。惟有游鱼偏得意，许成群。
画堂春::沈瀛::荷花含笑调薰风。两情著意尤浓。水精栏槛四玲珑。照见妆容。醉里偷开盏面，晓来暗坼香风。不知何事苦匆匆。飘落残红。
减字木兰花::沈瀛::乘流坎止。住个斋儿无愠喜。竹引清风。透入虚窗窍窍通。仰天酌酒。万八千年磐古寿。身在无何。只这斋儿已自多。
减字木兰花::沈瀛::蓬门居止。竹见宾来先啸喜。窗外敲风。果有宾朋姓字通。莫嫌村酒。且祝佳宾万千寿。无用辞何。日出明朝事更多。
减字木兰花::沈瀛::停杯且止。斋里百无为客喜。冷淡文风。只有狂言数百通。不须载酒。粗有五车聊当寿。莫笑予何。空恁贪多嚼不多。
减字木兰花::沈瀛::或行或止。难得人间相聚喜。一日分风。千里如何信息通。再倾寿酒。五福从来先说寿。其次云何。直至三公未足多。
减字木兰花::沈瀛::渊明酒止。莫信渠言心妄喜。达士高风。只说三杯大道通。不如饮酒。人世岂能金石寿。无奈渠何。赢得尊前笑语多。
减字木兰花::沈瀛::老而不止。三岁发蒙心已喜。朴略其风。裴楷王戎简要通。昏如醉酒。羞见总龟灵且寿。笑杀常何。空有闲言长语多。
减字木兰花::沈瀛::不能者止。百念灰心无所喜。暖日和风。手把奇文诵数通。老来怯酒。欲保残生期养寿。少恕予何。近日衰翁病觉多。
减字木兰花::沈瀛::且安汝止。快活心中惟法喜。一处通风。万别千差处处通。腐肠是酒。伐性蛾眉徒损寿。诗到阴何。地乱丝头绪多。
减字木兰花::沈瀛::不如知止。看尽世间无可喜。心热生风。王老门前问仲通。六经如酒。一句中人仁者寿。仁道伊何。要处还他静处多。
减字木兰花::沈瀛::动而思止。止即患生徒自喜。试举幡风。未举之前说已通。携瓶沽酒。却著衫来为我寿。者也之何。赚却阎浮世上多。
减字木兰花::沈瀛::贪而忘止。贪即生逢饱喜。一逐贪风。恨不当初嫁邓通。残杯剩酒。食籍名中犹折寿。若使兼何。他日阴司罪过多。
减字木兰花::沈瀛::人无常止。暮四朝三时怒喜。怪雨嫌风。高耳皇天下听通。刚而使酒。骂坐灌夫忘客寿。若予何。夫子雍容语不多。
减字木兰花::沈瀛::心如皎止。何必佯痴藏暗喜。聋不听风。要得人情内外通。半半酒。痴黠恺之真短寿。莫折随何。宁可书痴胜彼多。
减字木兰花::沈瀛::纠缠弗止。成是败非生戚喜。即灭灾风。否极还须有泰通。祸常因酒。酒亦令人能介寿。成也萧何。败也萧何更是多。
减字木兰花::沈瀛::贪容肯止。结绶弹冠王贡喜。稍借天风。便说今年运大通。华亭别酒。安得思如亭鹤寿。贵若从何。只恐来生折本多。
减字木兰花::沈瀛::瞻乌爰止。不是檐前闻鹊喜。上下鸣风。以类相从自感通。嫌茶爱酒。恶彼芝焚夸柏寿。说汝言何。一切人言口众多。
减字木兰花::沈瀛::未行先止。鱼上竹竿人噪喜。九万鹏风。六月天池一息通。邯郸鲁酒。却笑行人陵柏寿。笑彼迟何。不道能行失亦多。
减字木兰花::沈瀛::圣经五止。止向丘隅黄鸟喜。广大儒风。一贯三才万类通。太羹玄酒。圣域能跻民域寿。支派从何。关内濂溪洛涧多。
减字木兰花::沈瀛::定而後止。善到止时心地喜。鱼跃鸢风。此理昭然上下通。好如好酒。欲似人常心欲寿。若到兹何。治国治家用处多。
减字木兰花::沈瀛::朱幡归止。却返烟霞寻旧喜。羽帔香风。再拜天门直上通。青君赐酒。乞与长生无量寿。更挟仙何。跨鹤凌云洞府多。
减字木兰花::沈瀛::气开气止。引得丹元童子喜。耳里闻风。知是泥丸一窍通。危楼宴酒。不觉黄芽生蕊寿。牙长如何。只觉金花罩体多。
减字木兰花::沈瀛::琴心和止。姹女与君相对喜。窗牖藏风。每唤其名应即通。玉英金酒。更唤黄婆同饮寿。莫讳人何。见说婴儿屋里多。
减字木兰花::沈瀛::工夫莫止。脱得壳儿方是喜。不识真风。只说双关夹脊通。氤氲似酒。元气本同天地寿。君可能何。一跃红楼好处多。
减字木兰花::沈瀛::擎拳仰止。不是凡人名尹喜。道骨仙风。与帝神游结信通。献花跪酒。清彻云歌益寿。所愿维何。愿得升平乐事多。
减字木兰花::沈瀛::雨难禁止。恼得衰翁浑没喜。一夜南风。北望苕溪震泽通。只鸡斗酒。且为晚禾生日寿。不奈之何。今岁田畴晚底多。
减字木兰花::沈瀛::寿诗且止。设席肆筵谁助喜。抹月批风。先向天厨号令通。满卮天酒。上与天田同日寿。其应维何。寿及天民性命多。
减字木兰花::沈瀛::玉人来止。见说冰翁心甚喜。好个家风。举案齐眉胜敬通。华堂举酒。簇簇亲姻相祝寿。善颂言何。桂树鸾鸣子姓多。
减字木兰花::沈瀛::谁来贲止。千里得朋方切喜。汪氏门风。大学中庸正脉通。不妨诗酒。请以还丹为荐寿。已过羊何。绍述韩门得趣多。
减字木兰花::沈瀛::凌波不止。少小拍浮荷女喜。出没由风。安得灵犀与暗通。龙池醉酒。应是太真羞见寿。不晓谁何。却是浑身一半多。
减字木兰花::沈瀛::渴心先止。惟有杨家梅可喜。争笑梅风。空怨楼头角数通。甜浆酿酒。紫气结成千日寿。不奈人何。化作飞星处处多。
减字木兰花::沈瀛::必恭敬止。老子甚为桑梓喜。骏马争风。诗卷人人数百通。斗杓挹酒。齐祝乡人箕翼寿。天若言何。更乞文星下照多。
减字木兰花::沈瀛::锦囊送止。拆看篇篇珠玉喜。大胜鱼风。韶沪宫商角徵通。醉而强酒。有愧多闻张子寿。其哂由何。刻画无盐已甚多。
减字木兰花::沈瀛::竹斋陋止。坐客无毡为客喜。壁不遮风。八达门窗更四通。邻家觅酒。赤脚扶翁翁老寿。子曰其何。除却渠侬没事多。
减字木兰花::沈瀛::荷公临止。宾客惯看儿亦喜。歌雅歌风。通鉴通书又史通。欲相酹酒。瓦缶田家羞出寿。甚欲舟何。愧没瑶觞玉多。
减字木兰花::沈瀛::棋枰响止。胜负岂能全两喜。不竞南风。忽尔三生六劫通。客方对酒。一片捷音来自寿。甚快人何。大胜呼庐百万多。
减字木兰花::沈瀛::酒巡未止。先说一些儿事喜。别调吹风。佛曲由来自普通。长鲸吸酒。面对沈香山刻寿。吸尽如何。吸了西江说甚多。
减字木兰花::沈瀛::酒巡未止。听说二疏归可喜。随意乘风。拄杖深村狭巷通。渊明漉酒。更与庞公庞媪寿。切莫讥何。唤取同来作队多。
减字木兰花::沈瀛::酒巡未止。更号三般杨氏喜。上苑春风。宝带灵犀点点通。听歌侑酒。富贵两全添个寿。人少兼何。彭祖人言只寿多。
减字木兰花::沈瀛::酒巡未止。说著四并须著喜。好月兼风。好个情怀命又通。明朝醒酒。起看佳人妆学寿。定问人何。昨夜何人饮最多。
减字木兰花::沈瀛::酒巡未止。更说五行人听喜。康节淳风。说道诸公运数通。乞浆得酒。更检戊申前定寿。亥子推何。甲子生年四百多。
减字木兰花::沈瀛::酒巡未止。鼓吹六经为公喜。也没回风。只有村中鼓数通。长须把酒。自当长头杯捧寿。问得穷何。一坐靴皮笑面多。
减字木兰花::沈瀛::酒巡未止。且听七言馀韵喜。弹到悲风。醒酒风吹路必通。休休避酒。末後茶仙来献寿。七碗休何。不独茶多酒亦多。
减字木兰花::沈瀛::八巡将止。八节四时人贺喜。汉俗成风。薛老之言贵尚通。妻儿设酒。更得比邻相庆寿。虚度时何。只恐妻儿怪汝多。
减字木兰花::沈瀛::九巡将止。留读九歌章句喜。尽溘埃风。发轫苍梧万里通。楚歌发酒。读到人生何所寿。试问原何。尔独惺然枉了多。
减字木兰花::沈瀛::十巡今止。乐事要须防极喜。烛影摇风。月落参横影子通。粗茶淡酒。五十狂歌供宴寿。敬谢来何。再得寻盟後日多。
减字木兰花::沈瀛::陋人居止。旬一集真终日喜。先自薰风。客目轮流次第通。昔贤置酒。十老半千年纪寿。知彼由何。真处闲中日月多。
减字木兰花::沈瀛::鸡鸣弗止。弗到天明心弗喜。投辖成风。壑谷吾公宜弗通。齐盟歃酒。扬觯先听方饮寿。盟载言何。卜昼三杯不用多。
减字木兰花::沈瀛::适然萃止。不待灯花先报喜。不速真风。且免毛生不为通。诗歌棋酒。真正清欢真正寿。事事真何。更得真真真更多。
野庵曲::沈瀛::野叟最昏迷。叹世间、光阴奔走如驰。逢这闲时。忽寻忖、一生里事都非。从头到尾。都改了、重立根基。枕上披衣。浑无寐。时时摩挲行气。才睡起。避户扉。一炷清香，烟气霏霏。膜拜更归依。冥心坐、看经念佛行持。消除秽恶，光洒洒、禅律威仪。佛力慈悲。愿今世。永没冤债相随。食将惭愧。才饭了、一枕茶香美。迟迟日长，觅伴相对围棋。安排势子。相望相窥。闭心机。输赢成败，却似人居世。跳脱去、唤方帽杖黎。为伴侣、小桥那边一奄儿。登高望远输情思。叹物荣物枯，节换时移。春到园中，见寒梅同春雪乱飞。冷艳冰肌。须臾李杏开遍，一日芳菲。和风骀荡，两岸细柳拈金丝。清明时候，景物尤韶媚。春事退。叹万红狼籍飞满堤。水平池。风到卷涟漪。荷花一望如霞绮。对好些景物，敌去炎威。秋景凄凄。长空明月正扬辉。蒹葭岸、浮云侧畔坐钓矾。正桂花香喷鼻。黄花满眼，风劲霜坠。做寒来天气。秋光老、草木一齐似洗。独修篁径，青松路，残岁方知。日将斜，园里缓行归。听流水。明窗净几。调数徽。到妙处、古曲幽闲韵渐稀。徐徐弹了融心意。忽然惊起。外时闻车履。故人来相对。瓮浮蚁。草草杯盘灯正辉。漏声迟。浮飞觞，言渐嘻嘻。轩渠一笑，高歌野奄新唱、劝些儿。人听村歌，一霎时、好娱戏。休笑颠狂，也是大奇。能赶气闷忧悲。自然沈醉。客都去後，睡地。一枕华胥惊又起。晓鸡啼。重起着衣。心火烧脐。龙行虎驰。依前喱喱。从头到尾今如此。
醉乡曲::沈瀛::说与贤瞒，这躯壳、安能久仗凭。幸尊中有酒浇磊块，先交神气平。醉乡道路无他径。任陶陶、现出真如性。没闲恼、没闲争。也能使情怀长似春。也能使飘然逸气如云。饶君万劫修功行。
驻马听::沈瀛::人都道四者难并。也由在人心。烦恼欢喜元无定。奸峭底自能称停。你待前面怎那，且随任咱分。自家有後自未奔。枉劳人方寸。
风入松::沈瀛::金榜初登。绮楼朱楼对娉婷。软红尘、有人相等。归来寝立功名。油盖拥著一书生。开宴处、笙歌频奏声。眼前光景。人生如意享欢荣。得酒娱情。没事汉、清闲人。任自由、毁誉利害不上心。恣闲吟。登山玩水且闲行。来主他、风华雪月盟。相逢道友，握手闲语百事真。得酒忘情。
归去来兮引・归去来兮::杨万里::侬家贫甚诉长饥。幼稚满庭闱。正坐瓶无储粟，漫求为吏东西。偶然彭泽近邻圻。公秫滑流匙。葛巾劝我求为酒，黄菊怨、冷落东篱。五斗折腰，谁能许事，归去来兮。老圃半榛茨。山田欲蒺藜。念心为形役又奚悲。独惆怅前迷。不谏後方追。觉今来是了，觉昨来非。扁舟轻扬破朝霏。风细漫吹衣。试问征夫前路，晨光小，恨熹微。乃瞻衡宇载奔弛。迎候满荆扉。已荒三径存松菊，喜诸幼、入室相携。有酒盈尊，引觞自酌，庭树遣颜怡。容膝易安栖。南窗寄傲睨。更小园日涉趣尤奇。尽虽设柴门，长是闭斜晖。纵遐观矫首，短策扶持。浮云出岫岂心思。鸟倦亦归飞。翳翳流光将入，孤松抚处凄其。息交绝友堑山溪。世与我相违。驾言复出何求者，旷千载、今欲从谁。亲戚笑谈，琴书觞咏，莫遣俗人知。邂逅又春熙。农人欲载。告西畴有事要耘耔。容老子舟车，取意任委蛇。历崎岖窈窕，丘壑随宜。欣欣花木向荣滋。泉水始流澌。万物得时如许，此生休笑吾衰。寓形宇内几何时。岂问去留为。委心任运无多虑，顾皇皇、将欲何之。大化中间，乘流归尽，喜惧莫随伊。富贵本危机。云乡不可期。趁良辰、孤往恣游嬉。
念奴娇::杨万里::老夫归去，有三径、足可长拖衫袖。一道官衔清彻骨，别有监临主守。主守清风，监临明月，兼管栽花柳。登山临水，作诗三首两首。休说白日升天，莫夸金印，斗大悬双肘。且说庐陵传盛事，三个闲人眉寿。拣罢军员，归农押录，致政诚斋叟。只愁醉杀，螺江门外私酒。
好事近::杨万里::月未到诚斋，先到万花川谷。不是诚斋无月，隔一林修竹。如今才是十三夜，月色已如玉。未是秋光奇绝，看十五十六。
昭君怨::杨万里::偶听松梢扑鹿。知是沙鸥来宿。稚子莫喧哗。恐惊他。俄顷忽然飞去。飞去不知何处。我已乞归休。报沙鸥。
昭君怨::杨万里::午梦扁舟花底。香满西湖烟水。急雨打篷声。梦初惊。却是池荷跳雨。散了真珠还聚。聚作水银窝。泻清波。
武陵春::杨万里::长铗归乎逾十暑，不著冠。道是今年胜去年。特地减清欢。旧赐龙团新作祟，频啜得中寒。
水调歌头::杨万里::玉树映阶秀，玉节逐年新。年年九月，好为阿母作生辰。涧底蒲芽九节，海底银涛万顷，酿作一杯春。泛以东篱菊，寿以漆园椿。对西风，吹鬓雪，炷香云。郎君入奏，又迎珠入修门。看即金花紫诰，并举莆常两国，册命太夫人。三点台星上，一点老人星。
忆秦娥::杨万里::新春早。春前十日春归了。春归了。落梅如雪，野桃红小。老夫不管春催老。只图烂醉花前倒。花前倒。儿扶归去，醒来窗晓。
眼儿媚::某教授::鬓边一点似飞鸦。莫把翠钿遮。三年两载，千百就，今日天涯。杨花又逐东风去，随分落谁家。若还忘得，除非睡起，不照菱花。
水调歌头::陈居仁::重过钓台路，风物故依然。羊裘轩上，俯临清面孱颜。仰见先生风节，更有两公名德，冰雪照人寒。龙野方驰逐，鸿翼自孤骞。酹壶觞，追往昔，笑华颠。别来三纪，推排曾戴侍臣冠。惭愧君恩难答，聊复守符重绾，敢叹客途艰。少报期年政，行泛五湖船。
满庭芳::李洪::香满千岩，芳传丛桂，小山曾咏幽菲。仙姿冷淡，不奈此香奇。翠葆层层障日，深爱惜、早被风吹。秋英嫩，夜来露，月底半离披。谁知。清品贵，带装金粟，韵透文犀。与降真为侣，罗袖相宜。宝鸭休薰百濯，清芬在、常惹人衣。娥约，广寒宫殿，留折最高枝。
满江红::李洪::梅雨成霖，倦永昼、暑行岩曲。爱云梢翠樾，枕溪蓬屋。轻木凌波冲卷雪，飞泉奔壑呜哀玉。羡渔翁、终岁老烟波，披蓑绿。嗟客宦，荒松菊。颓壮志，青编竹。更长年谙尽，是非荣辱。钟鼎无心时节异，山林有味簟瓢足。感故人、於此赋归欤，思之熟。
南乡子::李洪::挂席泛安流。细雨斜风到渡头。万叠云鬟真似画，云州。自古诗人几个游。旌旆去悠悠。别驾无功愧食浮。却忆五湖烟浪里，扁舟。第四桥南云水秋。
鹧鸪天::李洪::十月南闽未有霜。蕉林蔗圃郁相望。压枝橄榄浑如画，透甲香橙半弄黄。斟绿醑，泛沧浪。白沙翠竹近温汤。分明水墨山阴道，只欠冰溪雪月光。
西江月::李洪::渺渺长汀远壑，萧萧雨叶风枝。几回临水送将归。客里暗添憔悴。门枕数峰滴翠，舟横几度涟漪。绿秧深处鹭于飞。愈觉田园有味。
菩萨蛮::李洪::寒山横抹修眉绿。楼前溪瀑锵鸣玉。车马各西东。行人如转蓬。阑干成独倚。海阔天无际。云淡隔壶山。鸿飞杳霭间。
浣溪沙::李洪::夭矫翔鸾溪上峰。飘萧雪霰打船篷。天花凌乱水晶宫。飞透纸窗斜取势，吹回溪面舞因风。身游水墨画图中。
浣溪沙::李洪::碧涧苍崖玉四围。东君翦水散明玑。半开桃杏不胜威。疑是群仙游阆苑，歌云舞蝶斗高飞。珠幢玉节送人归。
浣溪沙::李洪::扫地烧香绝点尘。绿阶绿草又残春。略无闲事挠天真。时落燕泥沾几席，乱粘飞絮上衣巾。西湖回柁少年人。
念奴娇::李洪::丽谯吹角，渐疏星明澹，帘筛残月。袅袅霜飙欺翠袖，飞下一庭香雪。半面妆新，回风舞困，此况真奇绝。桄榔林里，苏仙偏感华发。休怨时暂飘零，玉堂清梦，不惹闲蜂蝶。好似王家从竹畔，乘兴山阴时节。剪水无情，阆风归去，忍使芳心歇。和羹有待，恁时身到天阕。
卜算子::李洪::南国小春时，常是寒威浅。玉缀香苞已有梅，疏影无人见。愁忆故园芳，梦断扬州远。不御铅华自出尘，赛过徐妃面。
鹊桥仙::李漳::迢迢郎意，盈盈妾恨，今夕鹊桥欲度。世间儿女一何痴，斗乞巧、纷纷无数。遥知此际，有人孤坐，心切天街云路。好因缘是恶因缘，梦魂远、阳台雨暮。
桃源忆故人::李漳::小楼帘卷栏干外。花下朱门半启。中有倾城佳丽。一笑西风里。盈盈临水情难致。尽日相看如醉。乾鹊不知人意。只管声声喜。
满江红::李漳::雨歇前林，薰风度、琴声清淑。绮窗迥、张眉初扫，弄弦鸣玉。三叠瑶池仙侣宴，九江鹤唳清江曲。政伯鸾、此日梦维熊，祥烟馥。金徽外，音时续。雕筵上，听难足。且相将一醉，满倾。共祝遐龄何所似，水流不尽高山矗。算未应、归去抱琴书，云间宿。
鹧鸪天::李漳::淑德由来孟母名。方瞳鹤发莹精神。天教遐算灵椿比，亲见贤郎擢桂荣。逢诞日，庆孙曾。金花纶诰又重新。愿君学得司空母，管取年高寿太平。
生查子::李漳::家承阀阅高，人擅闺房秀。嫁得伯鸾夫，直是齐眉偶。榴花著子时，萱草宜男候。一笑捧觥船，共祝人常寿。
南歌子::李漳::小子何时见，高秋此日生。阶兰岩桂正欣荣。家比杜陵犹有、彩衣轻。应诏须三载，传家有一经。齐禽刷羽早蜚鸣。莫效老夫头白、好归耕。
水调歌头::李泳::危楼云雨上，其下水扶天。群山四合，飞动寒翠落檐前。尽是秋清栏槛，一笑波翻涛怒，雪阵卷苍烟。炎暑去无迹，清驶久翩翩。夜将阑，人欲静，月初圆。素娥弄影，光射空际绿婵娟。不用濯缨垂钓，唤取龙宫仙驾，耕此万琼田。横笛望中起，吾意已超然。
贺新郎::李泳::门掩长安道。卷重帘、垂杨散暑，嫩凉生早。午梦惊回庭阴翠，蝶舞莺吟未了。政露冷、芙蓉池沼。金雁尘昏么弦断，理馀音、尚想腰支袅。欢渐远，思还绕。临皋望极苍江渺。晚潮平、湘烟万顷，断虹残照。彩舫凌波分飞後，别浦菱花自老。问锦鲤、何时重到。楼迥层城看不见，对潇潇、暮雨怜芳草。幽恨阔、楚天杳。
定风波::李泳::点点行人趁落晖。摇摇烟艇出渔扉。一路水香流不断。零乱。春潮绿浸野蔷薇。南去北来愁几许，登临怀古欲沾衣。试问越王歌舞地。
满庭
麦秀连云，桑枝重绿，史君佳政流传。凤衔丹诏，来自九重天。千里欢腾祖帐，棠阴外、多少攀辕。津亭路，如五鼓，难驻邓侯船。光华，家世事，门中列戟，圯上遗编。况建炎勋业，图画凌烟。此去朝端济美，看平步、两两台躔。须知道，中兴盛治，主圣赖臣贤。
西江
可是江梅开晚，从教蜡雪来迟。此花清绝胜南枝。搀过春风第一。蘸蜡女工斗巧，涂黄汉额偏宜。□腮相倚并开时。认取东君深意。
踏莎
红药香残，绿筠粉嫩。春归何处寻春信。绣鞍初上马啼轻，举头便觉长安近。别酒无情，啼妆有恨。山城向晚斜阳褪。清江极目带寒烟，锦鳞去後凭谁问。
满庭
油幕新开，旄前导，暂归梓里舂容。致身槐府，功在鼎中。慨想东山故侣，烟霞外，久阔仙踪。今何幸，相逢吐握，谈笑一尊同。德星，占瑞处，旌髦五马，衮绣三公。对渭川遗老，绛县仙翁。厚意杯传绀玉，那堪更，篚实囊红。拼沈醉，今宵盛事，复见古人风。
千秋
峰凝瑞，鄞水浮佳气。晴景转，花光媚。碧幢森大纛，红旆纷千骑。相遇处，满城鹤发群仙萃。绮席张高会。鼍鼓笙箫沸。金兽袅，檀烟翠。玉山环回座，休惜今朝醉。觞再举，清歌共引千秋岁。
浣溪沙::朱熹::压架年来雪作堆。珍丛也是近移栽。肯令容易放春回。却恐阴晴无定度，从教红白一时开。多情蜂蝶早飞来。
菩萨蛮::朱熹::晚红飞尽春寒浅。浅寒春尽飞红晚。尊酒绿阴繁。繁阴绿酒尊。老仙诗句好。好句诗仙老。长恨送年芳。芳年送恨长。
菩萨蛮::朱熹::暮江寒碧萦长路。路长萦碧寒江暮。花坞夕阳斜。斜阳夕坞花。客愁无胜集。集胜无愁客。醒似醉多情。情多醉似醒。
好事近::朱熹::春色欲来时，先散满天风雪。坐使七闽松竹，变珠幢玉节。中原佳气郁葱葱，河山壮宫阕。丞相功成千载，映黄流清彻。
西江月::朱熹::睡处林风瑟瑟，觉来山月团团。身心无累久轻安。况有清池凉馆。句稳翻嫌白俗，情高却笑郊寒。兰膏元自少陵残。好处金章不换。
西江月::朱熹::堂下水浮新绿，门前树长交枝。晚凉快写一篇诗。不说人间忧喜。身老心闲益壮，形癯道胜还肥。软轮加璧未应迟。莫道前非今是。
鹧鸪天::朱熹::暮雨朝云不自怜。放教春涨绿浮天。祗令画阁临无地，宿昔新诗满系船。青鸟外，白鸥前。几生香火旧因缘。酒阑山月移雕槛，歌罢江风拂玳筵。
鹧鸪天::朱熹::已分江湖寄此生。长蓑短笠任阴晴。鸣桡细雨沧洲远，系舸斜阳画阁明。奇绝处，未忘情。几时还得去寻盟。江妃定许捐双佩，渔父何劳笑独醒。
鹧鸪天::朱熹::脱却儒冠著羽衣。青山绿水浩然归。看成鼎内真龙虎，管甚人间闲与非。生羽翼，上烟霏。回头祗见冢累累。未寻跨凤吹箫侣，且伴孤云独鹤飞。
南乡子::朱熹::落日照楼船。稳过澄江一片天。珍重使君留客意，依然。风月从今别一川。离绪悄危弦。永夜清霜透幕毡。明日回头江树远，怀贤。目断晴空雁字连。
满江红::朱熹::秀野诗翁，念故山、十年乖隔。聊命驾、朱门旧隐，绿槐新陌。好雨初晴仍半暖，金玉开瑶席。更流传、丽藻借江天，留春色。过里社、将儿侄。谈往事，悲陈迹。喜尊前现在，镜中如昔。两鬓全期烟树绿，方瞳好映寒潭碧。但一年、一度一归来，欢何极。
水调歌头::朱熹::富贵有馀乐，贫贱不堪忧。谁知天路幽险，倚伏互相酬。请看东门黄犬，更听华亭清唳，千古恨难收。何似鸱夷子，散发弄扁舟。鸱夷子，成霸业，有馀谋。致身千乘卿相，归把钓渔钩。春画五湖烟浪，秋夜一天云月，此外尽悠悠。永弃人间事，吾道付沧洲。
水调歌头::朱熹::长记与君别，丹凤九重城。归来故里，愁思怅望渺难平。今夕不知何夕，得共寒潭烟艇，一笑俯空明。有酒径须醉，无事莫关情。寻梅去，疏竹外，一枝横。与君吟弄风月，端不负平生。何处车尘不到，有个江天如许，争肯换浮名。只恐买山隐，却要炼丹成。
水调歌头::朱熹::江水浸云影，鸿雁欲南飞。携壶结客，何处空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。
念奴娇::朱熹::临风一笑，问群芳谁是，真香纯白。独立无朋，算只有、姑射山头仙客。绝艳谁怜，真心自保，邈与尘缘隔。天然殊胜，不关风露冰雪。应笑俗李粗桃，无言翻引得，狂蜂轻蝶。争似黄昏闲弄影，清浅一溪霜月。画角吹残，瑶台梦断，直下成休歇。绿阴青子，莫教容易波折。
水调歌头::朱熹::雪月两相映，水石互悲鸣。不知岩上枯木，今夜若为情。应见尘中胶扰。便道山间空旷，与麽了平生。与麽平生了，□水不流行。起披衣，瞻碧汉，露华清。寥寥千载，此事本分明。若向乾坤识易，便信行藏无间，处处总圆成。记取渊冰语，莫错定盘星。
忆秦娥::朱熹::云垂幕。阴风惨淡天花落。天花落。千林琼玖，一空鸾鹤。征车渺渺穿华薄。路迷迷路增离索。增离索。剡溪山水，碧湘楼阁。
忆秦娥::朱熹::梅花发。寒梢挂著瑶台月。瑶台月。和羹心事，履霜时节。野桥流水声呜咽。行人立马空愁绝。空愁绝。为谁凝伫，为谁攀折。
水调歌头::朱熹::不见严夫子，寂莫富春山。空馀千丈危石，高插暮云端。想象羊裘披了，一笑两忘身世，来把钓鱼竿。不似林间翮，飞倦始知还。中兴主，功业就，鬓毛斑。驰驱一世豪杰，相与济时艰。独委狂奴心事，不羡痴儿鼎足，放去任疏顽。爽气动心斗，千古照林峦。
江神子・江城子::黄铢::秋风袅袅夕阳红。晚烟浓。暮云重。万叠青山，山外叫孤鸿。独上高楼三百尺，凭玉，睇层空。人间日月去匆匆。碧梧桐。又西风。
菩萨蛮::黄铢::海山翠叠青螺浅。暮云散尽天容远。匹马度江皋。北风生怒号。解鞍栖倦翮。皓月空庭白。何处小阑干。玉箫吹夜寒。
渔家傲::黄铢::永日离忧千万绪。雪舟远泛清漳浦。珍重故人寒夜语。挥玉麈。沈沈画阁凝香雾。风砌落花留不住。红蜂翠蝶闲飞舞。明日柳营江上路。云起处。苍山万叠人归去。
卜算子::高宣教::去又如何去。住又如何住。但得山花插满头。休问奴归处。
卜算子::严蕊::不是爱风尘，似被前身误。花落花开自有时，总是东君主。去也终须去。住也如何住。若得山花插满头，莫问奴归处。
如梦令::严蕊::道是梨花不是。道是杏花不是。白白与红红，别是东风情味。曾记。曾记。人在武陵微醉。
鹊桥仙::严蕊::碧梧初出，桂花才吐，池上水花微谢。穿针人在合欢楼，正月露、玉盘高泻。蛛忙鹊懒，耕慵织倦，空做古今佳话。人间刚道隔年期，指天上、方才隔夜。
满江红::晦庵::胶扰劳生，待足後、何时是足。据见定、随家丰俭，便堪龟缩。得意浓时休进步，须知世事多翻覆。漫教人、白了少年头，徒碌碌。谁不爱，黄金屋。谁不羡，千锺禄。奈五行不是，这般题目。枉费心神空计较，儿孙自有儿孙福。也不须、采药访神仙，惟寡欲。
清平乐::徐逸::风韶雨秀。春已平分後。陡顿故人疏把酒。闲恁画阑搔首。争须携手踏青。人生几度清明。待得燕慵莺懒，杨花点点浮萍。
五福降中天::沈端节::月胧烟澹霜蹊滑，孤宿暮林荒驿。绕树微吟，巡檐索笑，自分平生相得。冰池半释。正节物惊心，泪痕沾臆。流水溅溅，照影古寺满春色。沈叹今年未识。暗香微动处，人□初寂。酷爱芳姿，最怜幽韵，来款禅房深密。他时恨□。
卜算子::沈端节::愁极强登临，毕竟愁难避。千里江山黯淡中，总是悲秋意。谁插菊花枝，谁带茱萸佩。独倚阑干醉不成，日暮西风起。
卜算子::沈端节::冷蕊伴疏枝，一笑何时共。江北江南两处愁，忍看花影动。旅泊怕逢春，卜睡都无梦。岁暮何郎未得归，手拈频呵冻。
卜算子::沈端节::踏雪探孤芳，只有诗人共。守定南枝待得开，不觉冰轮动。却月与凌风，谩说扬州梦。想见雕阑曲沼边，残雪和烟冻。
卜算子::沈端节::客里见梅花，独赏无人共。风度精神总是伊，又是归心动。把酒破忧端，熏被寻佳梦。梦觉香残一味寒，有泪都成冻。
卜算子::沈端节::烘手熨笙簧，呵冻匀酥面。闲向梅花树下行，拜月遥相见。何处托春心，乐府流深怨。却拈寒窗傍绮疏，恨极东风远。
忆秦娥::沈端节::凭阑独。南山影蘸杯心绿。杯心绿。悠然忽见，卧披横轴。西风暗度钗梁玉。手香记得人簪菊。人簪菊。无穷幽韵，细看不足。
惜分飞::沈端节::喜入眉心黄点莹。珠佩玲珑透影。风露萧萧冷。梦回月窟香成阵。秋後情怀君莫问。拼了因他瘦损。不似寻常韵。细看没处安排闷。
南歌子::沈端节::远树昏鸦闹，衰芦睡鸭双。雪篷烟棹炯寒光。疑是风林纤月、到船窗。时序惊心破，江山引梦长。思量也待不思量。泪染罗巾犹带、旧时香。
鹊桥仙::沈端节::怀人意思，悲秋情绪，长是文园病後。蛛丝轻袅玉钗风，想花貌、参差依旧。无穷往事，一襟新恨，老泪淋浪卮酒。天涯相对话平生，怅南北、还如箕斗。
醉落魄・一斛珠::沈端节::红娇翠弱。春寒睡起慵匀掠。些儿心事谁能学。深院无人，时有燕穿幕。漏声滴尽莲花萼。静看月转西阑角。
太常引::沈端节::三三五五短长亭。都只解、送人行。天远树冥冥。怅好梦、才成又惊。夜堂歌罢，小楼钟断，归路已闻莺。
谒金门::沈端节::真个忆。花下雨声初息。猛记乌衣曾旧识。丁宁教去觅。春半峭寒犹力。泪滴两襟成迹。独倚危阑清昼寂。草长流翠碧。
谒金门::沈端节::春欲去。人瘦不胜金缕。门巷阴阴飞絮舞。断肠双燕语。孤坐晚窗闲处。月到花心亭午。寒色著人无意绪。竹鸣风似雨。
谒金门::沈端节::寻胜去。湖色净涵疏树。乃一声何处起。风铃相应语。目断遥林修渚。画出江南烟雨。山水照人人楚楚。锦肠生秀句。
菩萨蛮::沈端节::春山千里供行色。客愁浓似春山碧。幸自不思归。子规心上啼。芳意随人老。绿尽江南草。窈窕可人花。路长何处家。
菩萨蛮::沈端节::愁人道酒能消解。元来酒是愁人害。对酒越思量。醉来还断肠。酒醒初梦破。梦破愁无那。乾净不如休。休时只恁愁。
浣溪沙::沈端节::灯夜香甘动绮筵。明珠颗颗泛瓯圆。佳人巧意底难传。喜见翻溪流细滑，却思信手弄轻纤。不知辛苦为谁甜。
行香子::沈端节::烟淡回塘。月浸疏篁。一枝□、压尽群芳。修然风度，玉质金章。有许多情，许多韵，许多香。中酒情怀，琢句心肠。倚屏山、子细端相。
喜迁莺::沈端节::暮云千里。正小雨乍晴，霜风初起。芦荻江边，月昏人静，独自小船儿里。消魂几声新雁，合造愁人天气。怎奈何，少年时光景，一成抛弃。回首空肠断，尺素未传，应是无双鲤。闷酒孤斟，半醺还醒，乾净不如不醉。有得恁多烦恼，直是没些如意。受尽也，待今回厮见，从头说似。
菩萨蛮::沈端节::楚山千叠伤心碧。伤心只有遥相忆。解佩揖巫云。愁生洛浦春。香波凝宿雾。梦断消魂处。空听水泠泠。如闻宝瑟声。
朝中措::沈端节::天遥野阔雁书空。山远暮云中。目断江南烟雨，□□枕春风。
念奴娇::沈端节::灯宵渐近，更兵尘初息，韶华偏早。太守风流张宴乐，不管江城寒峭。发底蜂儿，钗头梅蕊，一一夸新巧。笙歌鼎沸，万人争看标表。应记革履雍容，天香满袖，侍宴游三岛。圣主中兴思用旧，尊礼先朝元老。烛赐金莲，柑传罗帕，行即趋严道。深杯休诉，任教银漏催晓。
念奴娇::沈端节::重阳恁好，正秋清天色，水容如泻。野阔风高香雾满，采菊无人同把。堪笑渊明，蓬头曳杖，吟赏东篱下。孤风远韵，至今犹作佳话。争似太守才贤，慈祥恺悌，赋政多闲暇。千里江山供胜践，尊俎延登儒雅。只恐相将，吹花春宴，不许斯民借。花嘲便坐，尚怀方外司马。
青玉案::沈端节::史君标韵如徐庾。更名节、高千古。卧治姑溪才小驻。闲云无定，阳春有脚，又作南昌去。兴来亭上清歌度。尽能唱、公诗句。
洞仙歌::沈端节::雪肌花貌，见了千千万。眼去眉来几曾管。被今回打住，没□施程，□捺地，却悔看承较晚。琴心传密意，唯有相知，失笑他满恁撩乱。抖下俏和娇，掩翠凌红，真个是、从前可见。据入马牢笼怎乾休，但拈取真诚，试教人看。
洞仙歌::沈端节::夜来惊怪，冷逼流苏帐。梦破初闻打窗响。向晓开帘，凌乱千里寒光，清兴发，鹤氅谁同纵赏。江南春意动，梅竹潜通，醉帽冲风自来往。慨念故人疏，便理扁舟，须信道、吾曹清旷。待石鼎煎茶洗馀醺，更依旧归来，浅斟低唱。
洞仙歌::沈端节::重阳近也，渐秋光凄劲。宿雨初收好风景。正干戈耆定，禾黍丰登，人意乐，歌舞贤侯美政。醉翁游历处，胜概依然，木落淮南见山影。有客共登临，醉里疏狂，乌帽、从嘲雪鬓。但目送孤鸿傍危栏，笑问道，黄花似谁风韵。
虞美人::沈端节::去年寒食初相见。花上双飞燕。今年寒食又花开。垂下重帘不许、燕归来。隔帘听燕呢喃语。似说相思苦。东君都不管闲愁。一任落花飞絮、两悠悠。
虞美人::沈端节::卧红堆碧纷无数。春事知何许。班班小雨犁花。又是清明时候、不归家。伤春减尽东阳带。人道多情杀。青春留下许多愁。分付与君今夜、一齐休。
虞美人::沈端节::暮云衰草连天远。不记离人怨。可怜无处不关情。梦断孤鸿哀怨、两三声。恨眉醉眼何时见。夜夜相思遍。梧桐叶落候蛩秋。唯有一江烟雨、替人愁。
探春令::沈端节::旧家元夜，追随风月，连宵欢宴。被那懑、引得滴流地，一似蛾儿转。而今百事心情懒。
如梦令::沈端节::雨後轻寒天气。玉酒中人小醉。乍报一番秋，晚簟清凉如水。睡。睡。窗在芭蕉叶底。
薄幸::沈端节::桂轮香满。送寒色、轻风剪剪。又还是、幽窗人静，梅影参差初转。念少年孤负芳音，多时不见文君面。漫快泻琼舟，浓熏宝鸭，终是心情差懒。谩就枕，浑无寐，□听彻、天边飞雁。闲愁消万缕，如何消遣。绣衾□忆鸳鸯暖。细思量、遍倚屏山，挑尽琴心，谁识相思怨。休文瘦损，陡觉频移带眼。
江城子::沈端节::秋声昨夜入梧桐。雨。洒窗风。短杵疏砧，将恨到帘栊。归梦未成心已远，云不断，水无穷。有人应念水之东。鬓如蓬。理妆慵。
满庭芳::沈端节::雾薄阴轻，林深烟暖，海棠特地开迟。光风绝艳，独自殿芳时。须信东君注意，花神会、别有看持。群英外，嫣然一笑，富贵出添姿。日长，春睡足，粉香扑扑，酒晕微微。明皇当日，称许最相宜。妃子扶来半醉，宫妆淡、不扫蛾眉，偏怜处，流莺惊绕，金弹拂丛飞。
采桑子::沈端节::昔年曾记寻芳处，短帽冲寒。竹外江干。玉面皮儿月下观。而今老大风流减，百事心阑。谷底林间。坐对横枝祗鼻酸。
西江月::沈端节::一枕香消睡恼，十年漂泊江湖。空馀清梦绕康庐。记得林间风度。锦绣谷中旧客，襟怀未肯全疏。从今不要别人扶。醉拥紫云归去。
喜迁莺::沈端节::冰池轻皱。喜寒律乍回，微阳初透。岁晚云黄，日晴烟暖，昼刻暗添宫漏。山色岸容都变，春意欲传官柳。最好处，正酥融粉薄，一枝梅瘦。行乐，春渐近，景胜欢长，幼眇丝簧奏。鸣玉行，退朝花院，犹有御香沾袖。试问西邻虽富，何似东皋依旧。趁未老，便优游林壑，围棋把酒。
西江月::沈端节::幸自心肠稳审，怎禁眼脑迷奚。招愁买恨带人疑。一味笑吟吟地。闲趁莺来日下，却随燕入乌衣。阿蛮风味有谁知。认得乐天词意。
念奴娇::沈端节::嫩凉清晓，淡秋容、横写鲛绡十幅。山水光中参意味，不管人间荣辱。藜杖棕鞋，纶巾鹤氅，宾主俱遗俗。倚阑舒啸，一樽花下相属。云际有药千年，琼瑶争秀发，龙蛇新。富贵功名元自有，且乐无穷真福。莲社风流，醉乡跌宕，时奏长生曲。月娥同听，好风徐韵松竹。
念奴娇::沈端节::洛妃汉女，护春寒、不惜鲛绡重叠。拾翠江边烟澹澹，交影参差胧月。秦虢相将，英娥接武，同宴瑶池雪。层冰连璧，个中谁敢优劣。著意晕纷饶酥，韵多香剩，都与群花别。娟秀敷腴索笑处，玉脸微生娇靥。羞损南枝，映翻绿萼，不数黄千叶。形容不尽，细看一倍清绝。
念奴娇::沈端节::湖山照影，正日长娇困，不烦匀扫。絮满长洲春澹沲，开遍吴宫花草。嫩绿葱葱，轻红簌簌，渐觉枝头少。馀芳难并，破愁惟有馨。应是留得东君，海棠方待折，玉环娇小。雾薄阴轻初睡足，宝幄画屏香袅。醉态天真，半羞微敛，未肯都开了。嫣然一笑，此时风度尤好。
念奴娇::沈端节::寻幽览胜，凭危栏、极目风烟平楚。自笑飘零惊岁晚，欲挂衣冠神武。芳甸时巡，醉乡日化，庭实名花旅。阆风蓬顶，自来不见烽戍。宴罢玉宇琼楼，醉中都忘却，瑶池归路。俯瞰尘寰千万落，渺渺峰端栖雾。群玉图书，广寒宫殿，一一经行处。相羊物外，旷怀高视千古。
感皇恩::沈端节::和气霭微宵，黄云飘转。东阁观梅负诗眼。满斟绿酒，唱个曲儿亲劝。愿从今日去，长相见。宝幄欢浓，玉炉香软。彼此宜冬镇长键。绣床儿畔，渐渐日迟风暖。告他事事底，饶一线。
六州歌头::张孝祥::长怀望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望，羽葆霓旌。
水调歌头::张孝祥::隆中三顾客，圯上一编书。英雄当日感会，馀事了寰区。千载神交二子，一笑眇然兹世，却愿驾柴车。长忆淮南岸，耕钓混樵渔。忽扁舟，凌骇浪，到三吴。纶巾羽扇容与，争看列仙儒。不为莼鲈笠泽，便卦衣冠神武，此兴渺江湖。举酒对明月，高曳九霞裾。
水调歌头::张孝祥::猩鬼啸篁竹，玉帐夜分弓。少年荆楚剑客，突骑锦红。千里风飞雷厉，四校星流慧扫，萧斧锉春葱。谈笑青油幕，日奏捷书同。诗书帅，黄阁老，黑头公。家传鸿宝秘略，小试不言功。闻道玺书频下，看即沙堤归去，帷幄且从容。君王自神武，一举朔庭空。
水调歌头::张孝祥::濯足夜滩急，发北风凉。吴山楚泽行遍，只欠到潇湘。买得扁舟归去，此事天公付我，六月下沧浪。蝉脱尘埃外，蝶梦水云乡。制荷衣，纫兰佩，把琼芳。湘妃起舞一笑，抚瑟奏清商。唤起九歌忠愤，拂拭三闾文字，还与日争光。莫遣儿辈觉，此乐未渠央。
水调歌头::张孝祥::江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阕，危驻紫金山。表独立，飞霞佩，切云冠。漱水濯雪，眇视万里一毫端。回首三山何处，闻道群仙笑我，要我欲俱还。挥手从此去，翳风更骖鸾。
水调歌头::张孝祥::淮楚襟带地，云梦泽南州。沧江翠壁佳处，突兀起红楼。凭仗使君胸次，与问老仙何在，长啸俯清秋。试遣吹箫看，骑鹤恐来游。欲乘风，凌万顷，泛扁舟。山高月小，霜露既降，凛凛不能留。一吊周郎羽扇，尚想曹公横槊，兴废两悠悠。此意无尽藏，分付水东流。
水调歌头::张孝祥::青嶂度云气，幽壑舞回风。山神助我奇观，唤起碧宵龙。电掣金蛇千丈，雷震灵鼍万垒，汹汹欲崩空。尽泻银潢水，倾入宝莲宫。坐中客，凌积翠，看奔洪。人间应失匕箸，此地独从容。洗了从来尘垢，润及无边焦槁，造物不言功。天宇忽开霁，日在五云东。
水调歌头::张孝祥::五岭皆炎热，宜人独桂林。江南驿使未到，梅蕊破春心。繁会九衢三市，缥缈层楼杰观，雪片一冬深。自是清凉国，莫遣瘴烟侵。江山好，青罗带，碧玉簪。平沙细浪欲尽，陡起忽千寻。家种黄柑丹荔，户拾明珠翠羽，箫鼓夜沈沈。莫问骖鸾事，有酒且频斟。
水调歌头::张孝祥::今夕复何夕，此地过中秋。赏心亭上唤客，追忆去年游。千里江山如画，万井笙歌不夜，扶路看遨头。玉界拥银阕，珠箔卷琼钩。驭风去，忽吹到，岭边州。去年明月依旧，还照我登楼。楼下水明沙静，楼外参横斗转，搔首思悠悠。老子兴不浅，聊复此淹留。
水调歌头::张孝祥::雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。胜喜然犀处，骇浪与天浮。忆当年，周与谢，富春秋。小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。
水调歌头::张孝祥::云海漾空阔，风露凛高寒。仙翁鹤驾，羽节缥缈下天端。指点虚无征路，时见双凫飞舞，挥斥隘尘寰。吹笛向何处，海上有三山。彩衣新，鱼服丽，更朱颜。蟠桃未熟，千岁容与且人间。早晚金泥封诏，归侍玉皇香案，踵武列仙班。玉骨自难老，未用九霞丹。
水调歌头::张孝祥::紫橐论思旧，碧落拜除新。内家敕使，传诏亲付玉麒麟。千里江山增丽，是处旌旗改色，佳气郁轮。看取连宵雪，借与万家春。建崇牙，开盛府，是生辰。十州老稚，都向今日祝松椿。多少活人阴德，合享无边长算，唯有我知君。来岁更今日，一气转洪钧。
水调歌头::张孝祥::舣棹太湖岸，天与水相连。垂虹亭上，五年不到故依然。洗我征尘三斗，快揖商飙千里，鸥鹭亦翩翩。身在水晶阕，真作驭风仙。望中秋，无五日，月还圆。倚栏清啸孤发，惊起壑龙眠。欲酹鸱夷西子，未办当年功业，空系五湖船。不用知馀事，莼正芳鲜。
水调歌头::张孝祥::螯禁辍颇牧，熊拭赖龙黄。一时林莽千险，蜂午要驱攘。金版六韬初拭，烟敛山空野回，低草见牛羊。旒纩释南顾，戈甲濯银潢。玉书下，褒懿绩，促曹装。帝宸天近，红旆东去带朝阳。归辅五云丹陛，回首楚楼千里，遗爱满潇湘。应记依刘客，曾此奉离觞。
多丽::张孝祥::景萧疏，楚江那更高秋。远连天，茫茫都是，败芦枯蓼汀洲。认炊烟，几家蜗舍，映夕照，一簇渔舟。去国虽遥，宁亲渐近，数峰青处是吾州。便乘取，波平风静，荃棹且夷犹。关情有，冥冥去雁，拍拍轻鸥。忽追思，当年往事，惹起无限羁愁。拄笏朝来多爽气，秉烛夜永足清游。翠袖香寒，朱弦韵悄，无情江水只东流。楼晚，清商哀怨，还听隔船讴。无言久，馀霞散绮，烟际帆收。
木兰花慢::张孝祥::送归云去雁，澹寒采、满溪楼。正佩解湘腰，钗孤楚鬓，鸾鉴分收。凝情望行处路，但疏烟远树织离忧。只有楼前溪水，伴人清泪长流。霜华夜永逼衾绸。唤谁护衣篝。念芬馆重来，芳尘未扫，争见嬉游。
木兰花慢::张孝祥::紫箫吹散後，恨燕子，只空楼。念璧月长亏，玉簪中断，覆水难收。青鸾送碧云句，道霞扃雾锁不堪优。情与文梭共织，怨随宫叶同流。人间天上两悠悠。暗泪洒灯篝。记谷口园林，当时驿舍，梦里曾游。
水龙吟::张孝祥::竹舆晓入青阳，细风凉月天如洗。峰回路转，云舒霞卷，了非人世。转就丹砂，铸成金鼎，碧光相倚。料天关虎守，箕畴龙负，开神秘、留兹地。缥缈珠幢羽卫。望蓬莱、初无弱水。仙人拍手，山头笑我，尘埃满袂。春锁瑶房，雾迷芝圃，昔游都记。怅世缘未了，匆匆又去，空凝伫、烟霄里。
水龙吟::张孝祥::平生只说浯溪，斜阳唤我归船系。月华未吐，波光不动，新凉如水。长啸一声，山鸣谷应，栖禽惊起。问元颜去後，水流花谢，当年事，凭谁记。须信两翁不死。驾飞车，时游兹地。漫郎宅里，中兴碑下，应留屐齿。酌我清尊，洗公孤愤，来同一醉。待相将把袂，清都归路，骑鹤去，三千岁。
念奴娇::张孝祥::洞庭青草，近中秋、更无一点风色。玉鉴琼田三万顷，著我扁舟一叶。素月分辉，明河共影，表里俱澄澈。悠然心会，妙处难与君说。应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽吸西江，细斟北斗，万象为宾客。扣舷独笑，不知今夕何夕。
念奴娇::张孝祥::弓刀陌上，净蛮烟瘴雨，朔云边雪。幕府横驱三万里，一把平安遥接。方丈三韩，西山八诏，慕义羞椎结。梯航入贡，路经头痛身热。今代文武通人，青宵不上，却把南州节。虏马秋肥雕力健，应看名王宵猎。壮士长歌，故人一笑，趁得梅花月。王春奏计，便须平布清切。
念奴娇::张孝祥::朔风吹雨，送凄凉天气，垂垂欲雪。万里南荒云雾满，弱水蓬莱相接。冻合龙冈，寒侵铜柱，碧海冰澌结。凭高一笑，问君何处炎热。家在楚尾吴头，归期犹未，对此惊时节。忆得年时貂帽暖，铁马千群观猎。狐兔成车，笙歌震地，归踏层城月。持杯且醉，不须北望凄切。
念奴娇::张孝祥::绣衣使者，度郢中绝唱，阳春白雪。人物应须天上去，一日君恩三接。粉省香浓，宫床锦重，更把丝结。臣心如水，不教炙手成热。还记岭海相从，长松千丈，映我秋竿节。忍冻推敲清兴满，风里乌巾猎猎。只要东归，归心入梦，梦泛寒江月。不因莼。白头亲望真切。
念奴娇::张孝祥::星沙初下，望重湖远水，长云漠漠。一叶扁舟谁念我，今日天涯飘泊。平楚南来，大江东去，处处风波恶。吴中何地，满怀俱是离索。常记送我行时，绿波亭上，泣透青头薄。樯燕低飞人去後，依旧湘城帘幕。不尽山川，无穷烟浪，辜负秦楼约。渔歌声断，为君双泪倾落。
醉蓬莱::张孝祥::问人间荣事。海内高名，似今谁比。脱屣归来，眇浮云富贵。致远钩深，乐天知命，且从容阅世。火候周天，金文满义，从来活计。有酒一尊，有棋一局，少日亲朋，旧家邻里。世故纷纭，但蚊虻过耳。
雨中花慢::张孝祥::一叶凌波，十里驭风，烟鬟雾鬓萧萧。认得兰皋琼佩，水馆冰绡。秋霁明霞乍吐，曙凉宿霭初消。恨微颦不语，少进还收，伫立超遥。神交冉冉，愁思盈盈，断魂欲遣谁招。犹自待，青鸾传信，乌鹊成桥。
二郎神::张孝祥::坐中客。共千里、潇湘秋色。渐万宝西成农事了，看、黄云阡陌。乔□橘洲风浪稳，岳镇耸、倚天青壁。追前事、兴亡相续，空与山川陈迹。南国。都会繁盛，依然似昔。聚翠羽明珠三市满，楼观涌、参差金碧。
浣溪沙::张孝祥::同是瀛州册府仙。只今聊结社中莲。胡笳按拍酒如川。唤起封姨清晚景，更将荔子荐新圆。从今三夜看蝉娟。
浣溪沙::张孝祥::细仗春风簇翠筵。烂银袍拂禁炉烟。旃书名字压宫垣。太学诸生推独步，玉堂学士合登仙。乃翁种德满心田。
浣溪沙::张孝祥::只说闽山锦绣帷。忽从团扇得生枝。绉红衫子映丰肌。春线应怜壶漏永，夜针频见烛花摧。尘飞一骑忆来时。
浣溪沙::张孝祥::滟滟湖光绿一围。修林断处白鸥飞。天机云锦蘸空飞。乞我百弓真可老，为公一饮醉忘归。扁舟日日弄晴晖。
浣溪沙::张孝祥::晚雨潇潇急做秋。西风凉鬓已飕飕。烛花明夜酒花浮。醉眼定知非妙赏，□词端为□□留。想君泾渭不同流。
浣溪沙::张孝祥::稳泛仙舟上锦帆。桃花清浪舞清湾。寿星相伴到人间。黄石公传三百字，西王母授九霞丹。银潢有路接三山。
浣溪沙::张孝祥::北苑春风小凤团。炎州沈水胜龙涎。殷勤送与绣衣仙。玉食乡来思苦口，芳名久合上凌烟。天教富贵出长年。
浣溪沙::张孝祥::霜日明宵水蘸空。鸣鞘声里绣旗红。澹烟衰草有无中。万里中原烽火北，一尊浊酒戍楼东。酒阑挥泪向悲风。
浣溪沙::张孝祥::宫柳垂垂碧照空。九门深处五云红。朱衣只在殿当中。细拈丝梢龙尾北，缓携纶旨凤池东。阿婆三五笑春风。
浣溪沙::张孝祥::日暖帘帏春画长。纤纤玉指动抨床。低头佯不顾檀郎。豆蔻枝头双蛱蝶，芙蓉花下两鸳鸯。壁间闻得唾茸香。
浣溪沙::张孝祥::射策金门记昔年。又交藩翰入陶甄。不妨衣钵再三传。粉泪但能添楚竹，罗巾谁解系吴船。捧杯犹愿小留连。
浪淘沙::张孝祥::琪树间瑶林。春意深深。梅花还被晓寒禁。竹里一枝斜向我，欲诉芳心。楼外卷重阴。玉界沈沈。何人低唱醉泥金。掠水飞来双翠碧，应寄归音。
浪淘沙::张孝祥::溪练写寒林。云重烟深。楼高风恶酒难禁。徙倚阑干谁共语，江上愁心。清兴满山阴。鸿断鱼沈。一书何啻值千金。独扶瑶微弦欲断，凭寄知音。
定风波::张孝祥::铃索声乾夜未央。曲栏花影步凄凉。莫道岭南冬更暖。君看。梅花如雪月如霜。见说墙西歌吹好，玉人扶坐劝飞觞。老子婆婆成独冷。
望江南・忆江南::张孝祥::谈子醉，独立睨东风。未试玉堂挥翰手，只今楚泽钓鱼翁。万事举杯空。谋一笑，一笑与君同。
望江南・忆江南::张孝祥::朝元去，深殿扣瑶钟。天近月明黄道冷，参回斗转碧宵空。身在九光中。风露下，环佩响丁东。
醉落魄・一斛珠::张孝祥::轻黄澹绿。可人风韵闲装束。多情早是眉峰蹙。一点秋波，闲里观人毒。桃花庭院光阴速。铜谁唱大堤曲。
桃源忆故人::张孝祥::朔风弄月吹银霰。帘幕低垂三面。酒入玉肌香软。压得寒威敛。檀槽乍拈么丝慢。弹得相思一半。不道有人肠断。犹作声声颤。
临江仙::张孝祥::试问梅花何处好，与君藉草携壶。西园清夜片尘无。一天云破碎，两树玉扶疏。谁昭华吹古怨，散花便满衣裾。只疑幽梦在清都。星稀河影转，霜重月华孤。
临江仙::张孝祥::试问宜楼楼下竹，年来应长新篁。使君五岭又三湘。旧游知好在，熟处更难忘。尚念论心舒否，只今湖海相望。遥怜阴过酒尊凉。举觞须酹我，门外是清江。
如梦令::张孝祥::花叶相遮相映。雨过翠明金润。折得一枝归，满路清香成阵。风韵。风韵。寄赠绮窗云鬓。
菩萨蛮::张孝祥::丝金缕翠幡儿小。裁罗拈线花枝袅。明日是新春。春风生鬓云。吴霜看点点。愁里春来浅。只愿此花枝。年年长带伊。
菩萨蛮::张孝祥::庭叶翻翻秋向晚。凉砧敲月催金剪。楼上已清寒。不堪频倚栏。邻翁开社瓮。唤客情意重。不醉且无归。醉时归路迷。
菩萨蛮::张孝祥::恰则春来春又去。凭谁说与春教住。与问坐中人。几回迎送春。明年春更好。只怕人先老。春去有来时。愿春长见伊。
菩萨蛮::张孝祥::东风约略吹罗幕。一檐细雨春阴薄。试把杏花看。湿红娇暮寒。佳人双玉枕。烘醉鸳鸯锦。折得最繁枝。暖香生翠帏。
菩萨蛮::张孝祥::琢成红玉纤纤指。十三弦上调新水。一弄入云声。月明天更青。匆匆莺语啭。待寓昭君怨。寄语莫重弹。有人愁倚栏。
菩萨蛮::张孝祥::玉龙细点三更月。庭花影下馀残雪。寒色到书帏。有人清梦迷。墙西歌吹好。烛暖香闺小。多病怯杯觞。不禁冬夜长。
菩萨蛮::张孝祥::江山佳处留行客。醉馀老眼迷空碧。独倚最高楼。乾坤日夜浮。微风吹笑语。白日鱼龙舞。此意忽翩翩。凭虚吾欲仙。
菩萨蛮::张孝祥::雪消墙角收灯後。野梅官柳春全透。池阁又东风。烛花烧夜红。一尊留好客。尽阑干月。已醉不须归。试听乌夜啼。
菩萨蛮::张孝祥::溶溶花月天如水。阑干小倚东风里。夜久寂无人。露浓花气清。悠然心独喜。此意如何意。不似隐墙东。烛花围坐红。
菩萨蛮::张孝祥::暗潮清涨蒲塘晚。断云不隔东归眼。堂上晚风凉。藕花开处香。夜航人不渡。白鹭双飞去。待得月华生。携筇独自行。
菩萨蛮::张孝祥::缥缈飞来双彩凤。雨疏云淡撩清梦。兰薄未禁秋。月华如水流。采香溪上路。愁满参差树。独倚晚楼风。断霞萦素空。
菩萨蛮::张孝祥::蘼芜白芷愁烟渚。曲琼细卷江南雨。心事怯衣单。楼高生晚寒。云鬓香雾湿。翠袖凄馀泣。春去有来时，春从沙际归。
菩萨蛮::张孝祥::十年长作江头客。樯竿又挂西风席。白鸟去边明。楚山无数青。倒冠仍落佩。我醉君须醉。试问识君不。青山与白鸥。
菩萨蛮::张孝祥::乳羝属国归来早。知君胆大身犹小。一节不须论。功名看致君。镇西楼上酒。父老为公寿。更祝太夫人。年年封诏新。
菩萨蛮::张孝祥::胭脂浅染双珠树。东风到处娇无数。不语恨厌厌。何人思故园。故园花烂熳。笑我归来晚。我老只思归。故园花雨时。
菩萨蛮::张孝祥::吴波细卷东风急。斜阳半落苍烟湿。一棹采菱歌。倚栏人奈何。天公怜好客。酒面风吹白。更引十玻璃。月明骑鹤归。
菩萨蛮::张孝祥::冥秋夕溥清露。玉绳耿耿银潢注。永夜滴铜壶。月华楼影孤。佳人纡绝唱。翠幕丛宵上。休劝玉东西。乌鸦枝上啼。
西江月::张孝祥::问讯湖边春色，重来又是三年。东风吹我过湖船。杨柳丝丝拂面。世路如今已惯，此心到处悠然。寒光庭下水如天。飞起沙鸥一片。
西江月::张孝祥::风定滩声未已，雨来篷底先知。岸边杨柳最怜伊。忆得船儿曾系。湖雾平吞白塔，茅檐自有青旗。三杯村酒醉如泥。天色寒呵且睡。
西江月::张孝祥::冉冉寒生碧树，盈盈露湿黄花。故人玉节有光华。高会仍逢戏马。万事只今如梦，此身到处为家。与君相逢更天涯。拼了茱萸醉把。
西江月::张孝祥::诸老何烦荐口，先生自简渊衷。千年圣学有深功。妙处无非日用。已授一编圯下，却须三顾隆中。鸿钧早晚转春风。我亦从君贾勇。
西江月::张孝祥::慈母行封大国，老仙早上蓬山。天怜阴德遍人间。赐与还丹七返。莫问清都紫府，长教绿鬓朱颜。年年今日采衣斑。兄弟同扶酒盏。
西江月::张孝祥::不识平源太守，向来水北山人。世间功业谩亏成。华发萧萧满镜。幸有田园故里，聊分风月江城。西湖西畔晚波平。袖手时来照影。
西江月::张孝祥::楼外疏星印水，楼头画烛烘帘。凭高举酒恨厌厌。征路虚无指点。酒兴因君开阔，山容向我增添。一钩新月弄纤纤。浓雾花房办敛。
西江月::张孝祥::满载一船秋色，平铺十里湖光。波神留我看斜阳。放起鳞鳞细浪。明日风回更好，今宵露宿何妨。水晶宫里奏霓裳。准拟岳阳楼上。
西江月::张孝祥::窗户青红尚湿，主人已作归期。坐中宾客尽邹枚。盛事它年应记。别酒深深但劝，离歌缓缓休催。扁舟明日转清溪。好月相望千里。
西江月::张孝祥::汗铸九金神鼎，隋书小字莲经。刚风劫火转清冥。护守应烦仙圣。昨梦归来帝所，今朝寿我亲庭。只将此宝伴长生。谈笑中原底定。
西江月::张孝祥::落日熔金万顷，晴岚洗剑双锋。紫枢元是黑头公。佳处因君愈重。分得湖光一曲，唤回庐岳千峰。清尊今夜偶然同。早晚商岩有梦。
西江月::张孝祥::畴昔通家事契，只今两镇交承。起居枢密太夫人。绿鬓斑衣相映。乞得神仙九酝，祝教福禄千春。台星直上寿星明。长见门阑鼎盛。
减字木兰花::张孝祥::佳人绝妙。不惜千金频买笑。燕姹莺娇。始遣清歌透碧宵。主人好事。更倒一尊留客醉。我醉思家。月满南池欲漾花。
减字木兰花::张孝祥::一尊留夜。宾蜡烘帘光激射。冻合铜壶。细听冰檐夜剪酥。清愁冉冉。酒唤红潮登玉脸。明日重看。玉界琼楼特地寒。
减字木兰花::张孝祥::爱而不见。立马章台空便面。想像娉婷。只恐丹青画不成。诗人老去。恰要莺莺相伴住。试与平章。岁晚教人枉断肠。
减字木兰花::张孝祥::阿谁曾见。马上墙阴通半面。玉立娉婷。一点灵犀寄目成。明朝重去。人在横溪溪畔住。乔木千章。摇落霜风只断肠。
减字木兰花::张孝祥::江头送客。枫叶荻花秋索索。弦索休弹。清泪无多怕湿衫。故人相遇。不醉如何归得去。我醉望归。烟满空江月满堤。
减字木兰花::张孝祥::春如有意。未接年华春已至。春事还新。多得年时五日春。春郊便绿。只向腊前春已足。屈指元宵。正是新春二十朝。
减字木兰花::张孝祥::慈闱生日。见说今年年九十。戏彩盈门。大底孩儿七个孙。人间喜事。只这一般难得似。愿我双亲。都似君家太淑人。
减字木兰花::张孝祥::吹箫泛月。往事悠悠休更说。拍碎琉璃。始觉从前万事非。清齐净戒。休作断肠垂泪债。识破嚣尘。作个逍遥物外人。
减字木兰花::张孝祥::人间奇绝。只有梅花枝上雪。有个人人。梅样风标雪样新。芳心不展。嫩绿阴阴愁冉冉。一笑相看。试荐冰磐一点酸。
减字木兰花::张孝祥::枷花搦柳。知道东君留意久。惨绿愁红。憔悴都因一夜风。轻狂蝴蝶。拟欲扶持心又怯。要免离披。不告东君更告谁。
清平乐::张孝祥::光尘扑扑。宫柳低迷绿。斗鸭阑干春诘曲。帘额微风绣蹙。碧云轻翼无凭。困来小倚银屏。楚梦未禁春晚，黄鹂犹自声声。
清平乐::张孝祥::油幢画戟。玉铉调春色。勋阀诸郎俱第一。风流前辈敌。玉人双华х。翠云深处消摇。有客留君东阁，时闻风下笙箫。
清平乐::张孝祥::吹香嚼蕊。独立东风里。玉冻云娇天似水。羞杀夭桃李。如今见说阑干。不禁月冷霜寒。垅上驿程人远，楼头戍角声乾。
清平乐::张孝祥::英姿慷慨。独立风尘外。湖海平生豪气在。行矣云龙际会。充庭兰玉森森。一觞共祝修铃。此地去天尺五，明年持西清。
清平乐::张孝祥::向来省户。谋国参伊吕。暂借良筹非再举。谈笑肃清三楚。良辰上客徜佯。奏篇犹记传香。此日一尊相属，它时同在岩廊。
点绛唇::张孝祥::四到蕲州，今年更是逢重九。应时纳。随分开尊酒。屡舞婆娑，醉我平生友。休回首。世间何有。明月疏疏柳。
点绛唇::张孝祥::绮燕高张，玉潭月丽玻璃满。旆霞行卷。无复长安远。夏木阴阴，路袅薰风转。空留恋。细吹银管。别意随声缓。
点绛唇::张孝祥::萱草榴花，画堂永昼风清暑。麝团菰黍。助泛菖蒲醑。兵辟神符，命续同心缕。宜欢聚。绮筵歌舞。岁岁酬端午。
卜算子::张孝祥::雪月最相宜，梅雪都清绝。去岁江南见雪时，月底梅花发。今岁早梅开，依旧年时月。冷艳孤光照眼明，只欠些儿雪。
诉衷情::张孝祥::晚烟斜日思悠悠。西北有高楼。十分准拟明月，还似去年游。飞玉，卷琼钩。唤新愁。娥贪共，暮雨朝云，忘了中秋。
诉衷情::张孝祥::乱红深紫过群芳。初欲灭春光。花王自有标格，尘外锁韶阳。留国艳，问仙乡。自天香。翠帏遮日，红烛通宵，与醉千场。
好事近::张孝祥::一朵木犀花，珍重玉纤新摘。插向远山深处，占十分秋色。满园桃李闹春风，漫红红白白。争似淡妆娇面，伴蓬莱仙客。
好事近::张孝祥::万瓦雪花浮，应是化工融结。仍看牡丹初绽，有层层千叶。镂冰剪水更鲜明，说道真奇绝。来报主人佳兆，庆我公还阕。
南歌子::张孝祥::曾到蕲州不，人人说使君。使君才具合经纶。小试边城、早晚上星辰。佳节重阳近，清歌午夜新。举杯相属莫辞频。後日相思、我已是行人。
水调歌头::李处全::明月浸瑶碧，河汉水交流。偏来照我，知我白发不胜愁。客里山中三载，枕上人间一梦，曾忆到瀛洲。矫首蓬壶路，两腋已飕飕。记扁舟，浮震泽，趁中秋。垂虹亭上，与客千里快凝眸。看剑引杯狂醉，饮水曲肱高卧，鹏已同游。起舞三人耳，横笛唤沙鸥。
水调歌头::李处全::落日暝云合，客子意如何。定知今日，封六巽二弄干戈。四望际天空阔，一叶凌涛掀舞，壮志未消磨。为向吴儿道，听我扣舷歌。我常欲，利剑戟，斩蛟鼍。胡尘未扫，指挥壮士挽天河。谁料半生忧患，成就如今老态，白发逐年多。对此貌无恐，心亦畏风波。
水调歌头::李处全::春事已如许，柳眼早依依。故园桃李何似，芳蕊想团枝。此地嵩高名里，信美元非吾土。清梦绕。扶杖欲行乐，还使我心悲。对琴书，歌一阕，引千卮。昔曾击楫，今日投老叹吾衰。睡起推窗凝睇，失喜柔桑微绿，便拟作春衣。搔首长吟处，此意有谁知。
水调歌头::李处全::微雨眼明处，春信著南枝。百花头上消息，为我赴襟期。松下凌霜古干，竹外横窗疏影，同是翠寒姿。唤取我曹赏，莫使俗流知。对风前，看雪後，总相宜。碧天如洗，何许羌笛月边吹。一段出群标格，合得水仙兄事，千古豫章诗。鼎鼐付佳实，终待梦秋时。
水调歌头::李处全::飞雪已传信，端叶未分枝。莫嫌开晚，前月曾付小春期。谁道梳风洗雨，不许调脂弄粉，容易天姿。眼界未多见，鼻观已先知。昔西湖，今北客，各从宜。要渠烂熳，趣得暖律为渠吹。犹记石亭攀折，浑似扬州观赏，清兴欲寻诗。三嗅不离手，如得和篇时。
水调歌头::李处全::今夕定何夕，今夕岁还除。团栾儿女，尽情灯火照围炉。但惜年从节换，便觉身随日老，踪迹尚沈浮。万事古如此，聊作旧桃符。任东风，吹缟鬓，戏儒。韶颜壮齿，背人去似隙中驹。杯酌犹倾腊酒，漏箭已传春夜，何处不歌呼。惟愿长穷健，命酹且欢娱。
水调歌头::李处全::楼观数南国，烟雨压东州。溪山雄胜，天开图画肖瀛洲。我破瀛洲客梦，来剖仙洲符竹，乐岁又云秋。聊作幻师戏，肯遗後人愁。趁佳时，招我辈，共凝眸。君侯胸次邱壑，意匠付冥搜。刻日落成华栋，对月难并清景，千丈素光流。老子兴何极，小子趣觥筹。
满江红::李处全::清晓高堂，春晚处、旧红新绿。耸曩昔、蟠桃初种，更并潭菊。强健老人松下鹤，森荣孙子霜中竹。看共持、寿祝期颐，倾。烘晴昼，炉烟馥。连永夜，笙歌簇。喜一时欢意，何人兼足。早愿诸甥成宅相，便从明岁开汤沐。向年年、今日度新腔，调仙曲。
临江仙::李处全::畴昔方壶游戏地，群仙步履相从。明黄衫子御西风。佩环金错落，羽葆翠璁珑。骑鹄翩然归去路，吹箫横度青峰。夜深河汉冷秋容。前驱香十里，飘坠月轮东。
念奴娇::李处全::一天春意，趁东皇幽赏，重飞端叶。造物有心成伟观，来伴红蕖开彻。桂魄初圆，梅腮全放，节物俱奇绝。冷官门巷，望中北固楼堞。遐想蓬底高人，拥衾无寐，九曲长增结。我亦低窗翻蠹纸，失喜瑶花盈尺。拥鼻孤吟，搔头危坐，所欠惟佳客。须君来此，脸纹相对生缬。
满庭芳::李处全::乳燕将雏，啼莺求友，江南梅子黄时。欲晴还雨，烟外看成丝。迎袂风来梦陇，吹饼饵、香入书帷。行吟处，溪翁说我，不似去年衰。方池。荷出水，朱榴倚槛，粉箨穿篱。有吾曹我辈，把酒寻诗。醉去黑甜一枕，炉烟袅、花影斜晖。家山乐，南窗寄傲，唯有晦庵知。
鹧鸪天::李处全::烟雨溟溟趁落成。只应天欲称佳名。万丝明灭青山映，匹素浓纤渌水萦。民亦乐，美能并。酒杯莫惜十分倾。要知社下平生志，觞政聊须为主盟。
鹧鸪天::李处全::缥缈危楼百尺雄。淡烟疏雨暗帘栊。偶妨清赏中秋夕，为忆名言玉局翁。贤达意，古今同。凉天佳月会相逢。老蟾一跃三千丈，却唤娥驾阆风。
柳梢青::李处全::九天圆月。香尘碎玉，素涛翻雪。石乳香甘，松风汤嫩，一时三绝。清宵好尽欢娱，奈明日、扶头怎说。整顿颓山，殷勤春露，馀甘齿颊。
柳梢青::李处全::馀甘齿颊。酒□半酣，漏声频促。月下传呼，风前掺别，无因留客。丁宁玉笋磨香，为料理、十分醒著。後会何时，前欢未尽，明朝重约。
朝中措::李处全::晦庵四至似天宽。生计有心田。闲弄炉薰茗碗，困寻纸帐蒲团。
朝中措::李处全::薰风庭院燕双飞。园柳啭黄鹂。是处蜂狂蝶乱，元来绿暗红稀。
菩萨蛮::李处全::杜鹃只管催归去。知渠教我归何处。故国泪生痕。那堪枕上闻。严装吾已具。泛宅吴中路。弭棹唤东邻。江东日暮云。
菩萨蛮::李处全::晦庵老子修行久。问禅金粟曾回首。截竹是禅机。吹破粟玉枝。西湖秋好处。承得昭阳露。香透月轮低。来薰打坐时。
菩萨蛮::李处全::四时皆有司花女。杪秋犹见花如许。想得紫金丹。工夫造化间。春莺留弱羽。更渍蔷薇露。莫取落英餐。留供醉眼看。
浣溪沙::李处全::宋玉应当久断肠。满城风雨尽重阳。年年戏马忆吾乡。催促东篱金蕊放，佳人更绣紫萸囊。白衣才到共飞觞。
西江月::李处全::窗户风薰端午，楼台月满中秋。阴晴寒暑总无忧。几事不如重九。落帽何羞种种，看山都付悠悠。黄花已作醉乡游。梦觉黄花在手。
西江月::李处全::妆楼红袖，亭亭将阃青油。东皇天巧世无俦。定有司花妙手。十里香风晓霁，千家绮陌春游。竹西路转古扬州。歌吹只应如旧。
西江月::李处全::南国一分春色，东窗八面光风。女兄欢笑酒尊同。满眼儿孙群从。但愿年逾百岁，何妨时醉千锺。朱颜绿发照青铜。要看如龙如凤。
生查子::李处全::庭户小光中，帘幕秋光里。曲沼绮疏横，几处新妆洗。红脸露轻匀，翠袖风频倚。鸾鉴不须开，自有窗前水。
生查子::李处全::温柔属东西，和冷经三五。几夜德星明，果应荀陈聚。分虎屈雄姿，展骥淹遐步。除诏已涂芝，便看朝天去。
减字木兰花::李处全::今年菊早。想到重阳花正好。玉冷金寒。全似东篱挹露看。色庄香重。直与梅花堪伯仲。待唤渊明。三友相从盖为倾。
减字木兰花::李处全::谁将翡翠。闲屑黄金摅巧思。缀就花钿。飞上秋云入鬓蝉。一枝斜倚。披拂香风多少意。午镜重匀。娇额妆成宫样新。
减字木兰花::李处全::更生观尽。双璧蒹葭那敢并。四海无人。笑语从容许我亲。平生此客。复与太丘登醉白。病里颦眉。贪看惺惺骑马归。
相见欢::李处全::新凉襟袂冷然。乍晴天。风送谁家羌管、月便娟。云散尽，秋空碧，玉钩悬。洗耳时听三弄、等团圆。
江城子::李处全::一番风雨一番凉。炯秋光。又重阳。潇洒东篱，浑学汉宫妆。今日且须开口笑，花露袅，鬓云香。泼醅新取淡鹅黄。趁幽芳。趣飞觞。
阮郎归::李处全::佳人偏爱菊花天。玉钗金附蝉。歌声缥缈紫云边。博山沈水烟。须斗酒，泛觥船。乃翁能百篇。高堂此会看年年。夜深人醉眠。
忆秦娥::李处全::春山寂。佳人凝笑山南陌。山南陌。东风寒浅，绛罗衫窄。阑干倚处云如幂。晚来雨过胭脂滴。胭脂滴。啼妆难劝，且须欢伯。
忆秦娥::李处全::莺花寂。为渠游冶长安陌。长安陌。今朝风景，酒肠宽窄。锦茵闲把薰笼幂。嫩红倚绿娇如滴。娇如滴。古今高咏，老泉仙伯。
好事近::李处全::香雪弄春妍，柳外黄昏池阁。要看月华相映，卷东风帘幕。更倾壶酒伴芳姿，名字胜桑落。直与岭梅兄弟，是醍醐酥酪。
蓦山溪::李处全::梨花过雨，已是春强半。花恼欲颠狂，兴浑在、秋千架畔。搔头无语，斜日上帘栊，飞上下，语呢喃，又见双双燕。鱼吹细浪，镜面摇歌扇。籍草倒芳尊，亲香茵、落红千片。追奔蜗角，回首醉初醒，逢节物，且欢娱，莫待流年换。
卜算子::李处全::春事忆松江，江上花无数。一枕匆匆醉梦中，芳草庵路。携手度虹梁，洗眼看渔具。盐豆莼羹是处无，早买扁舟去。
卜算子::李处全::芍药斗新妆，杨柳飞轻雪。著意留连不放春，已向东皇说。况是谪仙家，自有长生诀。方士呼来借玉蟾，要吸杯中月。
诉衷情::李处全::疏烟明淡雨膏如。青入烧痕初。开到无言桃李，春事喜敷腴。随杖履，有琴书。酒盈壶。风前花下，睡起醒时，著我篮舆。
醉蓬莱::李处全::政馀春眷眷，首夏，清和时候。晓色，瑞霭凝轩牖。著子青梅，袅枝红药，物物俱情厚。绿倚朱弦，檀槽铁拨，华堂称寿。季父高怀，庆锺吾姊，富贵长年，自应兼有。更看诸郎，谢砌芝兰秀。
贺新郎::李处全::秋意生何许。对玉钩、微云避舍，素风吹暑。银汉桥成天路稳，乾鹊声声媚妩。送仙杖、年年须度。离合悲欢多少话，想今宵、缱绻难深诉。千古恨，无新故。聊须作意成欢绪。为佳时、金针戏把，翠觞频举。莫念匆匆轻掺袂，天上元无间阻。况好是、新凉庭户。倦客天涯磋老大，趁珠帘、绣额高楼处。乞些巧，调儿女。
贺新郎::李处全::心事知谁许。政吾曹、辞弄翰，邀凉蠲暑。节物於人俱可喜，今夕渠偏媚妩。笑曝腹、书生风度。河鼓天孙非世俗，纵惊云、急雨休轻诉。忆倾盖，便如故。良辰欢意宽离绪。称仙家、瑶台缥缈，霓裳掀举。应想尘寰空怅望，月路谁曾隔阻。是处有、绮窗朱户。我爱五湖烟水阔，待扁舟，寻到机处。访婺女，共女。
四和香・四犯令::李处全::香雪新苞偏胜韵。领袖催花信。华节良辰人有分。看士女、垂鬓。莫向春风寻旧恨。乐事随方寸。
玉楼春::李处全::年光箭脱无留计。才过立春还守岁。要知一岁已寻侬，听打个惊人喷嚏。椒盘荐寿休辞醉。
南乡子::李处全::和气作春妍。以作寒归塞地天。岁月翩翩人老矣，华颠。胆冷更长自不眠。节物映椒盘。柏酒香浮白玉船。捧劝大家相祝愿，何言。但愿今年胜去年。
苏幕遮::韩仙姑::不忧贫，不念富。大悟之人，开著波罗铺。内心真知无价宝，欲识真如，正照菩提路。贪爱心，须除去。清静法身，直是堪凭据。忍辱波罗为妙乐，服了一圆，万病都新愈。
朝中措::周颉::郧城清胜压湖湘。人物镇相望。秀气谁符楚泽，建安诸子文章。
朝中措::王彭年::人才七泽盛三湘。前辈敢追望。惭愧史君劝驾，杯前重赐篇章。
朝中措::李伯虎::史君清德比清湘。妙政古相望。闲暇恩波万井，笑谈风月千章。
水调歌
一雁破空碧，秋满荻花洲。淮山淡扫，欲颦眉黛唤人愁。落日归云天外，目断清江无际，浩荡没轻鸥。有恨寄流水，无泪学羁囚。望石城，思东府，话西州。平芜千里，古来佳处几回秋。歌舞当年何在，罗绮一时同尽，梦幻两悠悠。杯到莫停手，唯酒可忘忧。
水调歌
人物冠江左，正始有遗音。谪仙风味，洒然那受一尘侵。倚马文章天与，霏屑谈辞云委，宣室为虚襟。小驻外台节，聊屈济时心。记长庚，曾入梦，恰而今。橙黄橘绿，可人风物是秋深。九日明朝佳节，得得天教好景，供与醉时吟。从此寿千岁，一岁一登临。
水调歌
小队拥龙节，三度过鲈乡。烟波万顷，波绉湿斜阳。何处渔舟唱晚，最是芦花风断，乃一声长。矫首望空阔，逸兴坠微茫。笑尘缨，何日许，濯沧浪。天随甫里，相寻无处一凄凉。会把水光山色，收入烟蓑短艇，胜世作清狂。举酒属公子，富贵未渠央。
水调歌
一叶下林表，秋色满蘅皋。江风吹雨初过，天宇一何高。蜡屐径来堂上，倚杖け然长啸，万里看云涛。逸兴浩无际，安得驾灵鳌。叹吾生，天地里，一秋毫。江山如传，古来阅尽几英豪。回首只今何在，举目依然风景，此意属吾曹。欲去重惆怅，松径冷萧骚。
水调歌
彩舰驾飞，帆影漾江乡。肥梅天气，一声横玉换新阳。惊起沙汀鸥鹭，点破暮天寒碧，极目楚天长。一抹残霞外，云断水茫茫。朔清风，歌白雪，和沧浪。枕流亭馆，昔年行处半荒凉。我欲骖风游戏，收拾烟波佳景，一一付词章。闻说洞天好，何处水中央。
满江
驻马江头，聊自放、尘劳踪迹。身渐老、尊前羞见，异乡风物。雪柳垂金胜小，钗头又报春消息。记去年、持酒觅新词，人疏隔。时序好，今犹昔。携赏处，空追忆。都如梦才觉，悄然难觅。且饮不须论许事，从今煞有佳天色。但官闲、有酒便嬉游，愁无益。
满江
玉宇无尘，斜阳外、江楼伫立。人正远、骑鲸南去，笑言难挹。冰雪生寒烟瘴冷，海山著处恩波湿。问碧门、金阕待君来，何时入。犹自有，新篇什。应念我，相思急。满乌丝挥遍，麝煤香。尊酒相逢佳□□，十年一梦长川吸。想上都、风月未盟寒，追良集。
满江
十载重游，愧好在、吴中父老。官事里、空然痴绝，竟何曾了。赖有平生知己地，全胜末路依刘表。竟此身、还复雁门，宁论早。篷仙语，开朕兆。郇翰洒，增荣耀。倚先声风动，了然家晓。翘馆每烦尘想□，宾筵更著红妆绕。算从前、得此慰初心，於人少。
满江
冠盖吴中，羡来往、风流二老。谈笑处、清风满座，倡酬不了。琪树相鲜阆里，玉山高并云烟表。叹□时、顿有古来无，功名早。膺帝眷，符梦兆。为国镇，腾光耀。更宁容秀野，醉眠清晓。麟组已联方面重，衮衣行接天香绕。许畸人、巾履奉英游，荣多少。
满江
楚甸云收，歌舞地、依然江渚。嗟往事、豪华无限，梦回何许。翠被那知思玉度，绣谩说为行雨。悄不禁、俯仰一凄凉，成千古。吴蜀会，襟喉处。据胜势，开天府。著诗书元帅，谈笑尊俎。步障月明翻鼓吹，华榱雾湿披窗户。把胜游、都与旧风光，湔尘土。
满江
平楚苍然，烟霭外、飞鸿冥灭。身老矣、登临感慨，几时当彻。痛饮从教吹帽落，悲歌莫击壶边缺。算人生、任运复何为，伤情切。功名事，休谩说。渠有命，谁工拙。且随宜斗健，强酬佳节。九节从今知几度，试看镜里头如雪。向醉中、赢取万缘空，真蝉脱。
洞仙
一番好景，近莺花时候。才过收灯便晴昼。正熊罴、占梦日，戏彩称觞，当此际，须信人间未有。光华分瑞节，粉署兰台，谁出如公望郎右。气如虹，才吐凤，指掌功名，馀事也，千载犹当不朽。待辟国、清边取封侯，看肘後、黄金印悬如斗。
洞仙
江城梅柳，惯得春先处。催趁风光上歌舞。见九衢、车马流水如龙，喧笑语，罗绮香尘载路。欢娱多暇日，尊俎风流，重见承平旧官府。有多少、佳丽事，坠珥遗簪，芳径里，瑟瑟珠玑翠羽。好惜取、韶华醉连宵，更莫待、收灯酒阑人去。
洞仙
□□春□，□画□□处。十里红莲照歌舞。望鳌山天际，宝篆翻空，看未了，涌出珠宫贝宇。锦江桥那畔，罗绮重重，曲巷深坊暗香度。玉相辉，花并艳，明月随人，归去也，零落珠玑翠羽。先如许、风光更元宵，算却好、图将凤城夸去。
洞仙
花中尤物，欲赋无佳句。深染燕脂浅含露。被春寒无赖，不放全开，才半吐，翻与留连妙处。人间称绝色，倾国倾城，试问太真似花否。最娉婷，偏艳冶，百媚千娇，谁道许，须要能歌解舞。算费尽、春工到开时，甚却付、连宵等闲风雨。
洞仙
丰肌腻体，雅淡仍娇贵。不与群芳竞姝丽。向琼林珠殿，独占春风，仙仗里，曾奉三宫燕喜。低回如有恨，失意含羞，乐事繁华竟谁记。应怜我，空老去，无句酬伊，吟未就，不觉东风又起。镇独立黄昏怯轻寒，这情绪、年年共花憔悴。
沁园
雨趣轻寒，风作秋声，燕归雁来。动天涯羁思，登山临水，惊心节物，极目烟埃。客里逢君，才同一笑，何遽言归如此哉。别离久，算不应兴尽，却棹船回。主人下榻高斋。更点检笙歌频宴开。便留连不到，迎春见柳，也须小驻，度腊观梅。花上盈盈，闺中脉脉，应念胡麻正好栽。从教去，正危阑望断，小倚徘徊。
沁园
匏系弥年，江北江南，羡君去来。笑山横南浦，朝来爽致，文书堆案，胸次生埃。放旷如君，拘縻如我，试问人生谁乐哉。真难学，是得留且住，欲去须回。何时竹屋茅斋。去相傍为邻三径开。撰小窗临水，危亭当，随宜有竹，著处须梅。坐读黄庭，手援紫，一寸丹田时自栽。当馀暇，更与君来往，林下徘徊。
千秋
梅妆竹外。未洗唇红退。酥脸腻，檀心碎。临溪闲自照，爱雪春犹带。沙路晓，亭亭浅立人无对。似恨谁能会。迟见江头盖。和鼎事，终应在。落残知未免，韵胜何曾改。牵醉梦，随香欲渡三山海。
千秋
征鸿天外。风急惊飞退。云彩重，窗声碎。初凝铺径絮，渐卷随车带。凝望处，巫山秀耸寒相对。高卧传都会。茅屋倾冠盖。空往事，今谁在。梅梢春意动，泽国年华改。楼上好，与君浩荡浮银海。
千秋
窥檐窗外。酒力冲寒退。风絮乱，琼瑶碎。凌波争缭绕，点舞相萦带。应惬当，凝香燕寝佳人对。恰与花时会。小阻寻芳盖。犹自得，春多在。日烘梅柳竞，翠入山林改。但只恐，别离恨远如云海。
汉宫
横笛吹梅，记南楼夜月，疏蕊纤枝。香尘软红自暖，不怕寒欺。人归梦悄，怅凭阑、密约深期。身渐老，风流纵在，逢花那似当时。东阁占春宜早，甚开迟也似，雪屋疏篱。须公彩毫度曲，锦帐题诗。
汉宫
闻说瓢泉，占烟霏空翠，中著精庐。旁连吹台燕榭，人境清殊。犹疑未足，称主人、胸次恢疏。天自与，相攸佳处，除今禹会应无。选胜卧龙东畔，望篷莱对起，岩壑屏如。秋风夜凉弄笛，明月邀予。
水龙
蕊珠仙籍标名，绛纱覆玉云霞里。銮坡凤掖，丝鸣佩，甘泉近侍。濯柳临春，梨照座，绝尘风味。记青蒲、夜半论兵，万人惊诵回天意。麟组遥临万里。谈笑处、江山增丽。遐冲坐折，风流馀事，唯应燕喜。新筑沙堤，暂占熊梦，恰经长至。过佳辰献寿，双旌便好，作朝天计。
念奴
烛花渐暗，似梦来非梦，今夕何夕。帘幕生香人醉里，家住深深密密。松客难为，独留无计，此意谁知得。相看无语，可怜心绪如织。缓辔踏月归来，空馀襟袖，有多情脂泽。浅笑轻颦追想处，眼底如今历历。著意新词，於人好语，过後应难必。今宵酒醒，断肠人正愁寂。
扑蝴
鸣鸠乳燕。春在梨花院。重门镇掩。沈沈帘不卷。纱窗红日三竿，睡鸭馀香一线。佳眠悄无人唤。谩消遣。行云无定，楚雨难凭梦魂断。清明渐近，天涯人正远。
祝英台・祝英台
聚春工，开绝艳，天巧信无比。旧日京华，应也只如此。等闲一尺娇红，燕脂微点，宛然印、昭阳玉指。最好是。乐岁台府官闲，风流剩欢意。
江城梅花
轻煤一曲染霜纨。小屏山。有无间。宛是西湖，雪後未晴天。水外几家篱落晚，半开关。有梅花、傲峭寒。渐看。渐远。水弥漫。小舟轻，去又还。野桥断岸，隐萧寺、□出晴峦。
西
清似水。不了眼中供泪。今宵忍听唱阳关，暮云千里。可堪客里送行人，家山空老春荠。道别去、如许易。离合定非人意。几年回首望龙门，近才御李。也知追诏有来时，匆匆今见归骑。整弓刀，徒御喜。举离觞、饮无味。
夜合
雨过凉生，风来香远，柳塘池馆清幽。圆荷万柄，芙蓉困倚轻柔。暮霞映，日初收。更满意、绿密红稠。是牵情处，低回照影，特地娇羞。惆怅好景难酬。慰家山梦绕，十顷新秋。庭空吏散，依然兴在沧州。未容短棹轻舟。
垂丝
夕烽戍鼓。悲凉江岸淮浦。雾隐孤城，水荒沙聚。人共语。尽向来胜处。谩怀古。问柳津花渡。露桥夜月，吹箫人在何许。缭嫱望。粉黛成黄土。惟有江东注。
黄河
鼓角清雄占云。喜边尘、今度还静。一线乍添，长觉皇州日永。楼外崇牙影转，拥千骑、欢声万井。太平官府人初见，梦熊三占佳景。皇恩夜出天闱，云章粲、凤鸾飞动相映。宝带万钉，与作今朝佳庆。
蓦山
风传芳信，晓色便清霁。帘幕护春寒，篆香温、笙簧韵美。使华容与，星动帝王州，花上脸，柳边眉，竞报占熊喜。欢娱好是，玉塞无尘起。鞭计小迟留，要长折、遐冲万里。传闻有诏，宣室待归来，满，叵罗深，莫负春葱指。
鹧鸪
怀抱环奇懒叩阍。朝阳独赋远人村。即看飞下芝封诏，会见趣归金马门。今夕饮，拼濡裙。一时尊俎尽诗人。唯馀阿买真才劣，醉後犹能写八分。
鹧鸪
陆海蓬壶自有山。光风霁月未应悭。但将歌舞酬佳节，却信阴晴是等闲。花照夜，烛烘盘。明年公更酒肠宽。奉陪黄伞传柑宴，莫望红妆拥座欢。
鹧鸪
准拟关门度一秋。强扶衰病起相酬。不辞酩酊还吹帽，自笑怯露头。江日晚，更迟留。争传五马足风流。论车载酒浑闲事，著笼藏花说未休。
鹧鸪
两两维舟近柳堤。菱歌迤逦过前溪。曲中自诉衷肠事，岸上行人那得知。金齿屐，翠云篦。女萝为带蕙为衣。惜花贪折归时晚，急桨相呼入翠微。
鹧鸪
玳瑁宴中见绿珠。淡然高韵胜施朱。揉兰雾蔷薇浅，半露冰肌玉不如。餐秀色，味肤腴。轻红端合与为奴。只愁宴罢翻成恨，赢得偏怜不似初。
夜行
水满平湖香满路。绕重城、藕花无数。小艇红妆，疏帘轻盖，烟柳画桥斜渡。恣乐追凉忘日暮。
夜行
一舸鸱夷云水路。贪游戏、悄忘尘数。明月长随，清风满载，那向急流争渡。邂逅占星来已暮。
夜行
飞朝天云作路。长安近、更无程数。梧竹当年，丝纶弈世，咫尺凤池平渡。青眼相逢何太暮。
夜行
万柄荷花红绕路。锦连空、望无层数。照水旌旗，临风鼓吹，行遍月桥烟渡。堪笑年华今已暮。
临江
天上玉卮称万寿，人间湛露初匀。种萱堂上阅青春。薰风频送喜，同日拜丝纶。班在蕊珠仙缀立，等闲历遍燕秦。紫皇先付与佳名。宜家更宜国，宜子又宜孙。
感皇
时节近中秋，桂花天气。忆得熊罴梦呈瑞。向来三度，恨被一官萦系。今朝称寿，也休辞醉。斑衣戏彩，薄罗初试。华发双亲剩欢喜。功名荣贵，未要匆匆深计。一杯先要祝，千百岁。
蝶恋
梅子著花当献寿。得得天工，有意还知否。教在岁寒双雪後。长年不羡松筠茂。莫厌杯深歌舞奏。约略丝纶，正是来时候。富贵明年公自有。天香公烛黄封酒。
蝶恋
鼓吹东方天欲晓。打彻伊州，梅柳都开了。尽道鄞江春许早。使君未到春先到。号令只凭花信报。旗垒精明，家世临淮妙。遥想明年元夕好。玉人更著华灯照。
蝶恋
逼砌筠窗围小院。日照花枝，疏影重重见。金鸭无风香自暖。腊寒才比春寒浅。画景温温烘笔砚。闲把安西，六纸都临遍。茗碗不禁幽梦远。鹊来唤起斜阳晚。
一翦
潇洒佳人淡淡妆。特地凌寒，秀出孤芳。雪为肌体练为裳。韵处天姿，不御铅黄。古样铜壶湿篆章。浅浸横斜，净几明窗。何妨三弄点苔苍。但有疏枝，依旧清香。
天仙
畏暑只嫌秋较晚。不道玉楼人渐远。此情那解却清凉，肠欲断。愁无限。安得冰壶还照眼。妙舞蹁跹歌宛转。走遍京华何处见。清眠无梦到西州，馀香浅。银钩软。唯仗锦书聊自遣。
朝中
晚风斜日折梅花。楼外卷残霞。领略一城春气，华灯十万人家。
朝中
几回相与叹高才。忽报驭风来。谁道亟朝天阕，更能同上春台。
朝中
尊前宾主角多才。亦许我同来。诗思竞翻三峡，酒狂欲拗连台。
菩萨
壶边击断歌无节。山川一带伤情切。依旧石头城。夕阳天外明。行人谁是侣。遗唱今何许。对酒转愁多。愁多奈酒何。
菩萨
秋声夜到秋香园。重帘拭卷都开遍。只似旧时香。更添些子黄。绮窗人共赋。犹忆分香句。别後几回秋。见花空复愁。
菩萨
云林带水山横阁。故人去尽添萧索。反照射微茫。临分愁夕阳。传柑当令节。连璧朝天阕。还有雁西飞。慰人新别离。
西江
恰好轻篷短棹，绝胜锦缆牙樯。一声横笛起微茫。十里红莲步障。小待山头吐月，何妨说剑杯长。更看风露洗湖光。水底金盘漾。
西江
明日又还重九，黄昏小雨疏风。菊英萸糁一尊同。付与今宵号梦。寒意梧桐叶上，客愁画角声中。小楼何日却从容。千里此情应共。
梅弄
雨晴风定。一任春寒逞。要勒群芳未醒。不废梅花，晚来妆面靓。曲阑斜凭。水栏临清镜。
诉衷
东风罨岸进船难。酒醒篆香残。不堪客里无绪，那更晚来寒。思往事，耿无眠。掩屏山。夜深人静，何处一声，月子弯弯。
诉衷
素衣苍狗不成妍。何意妒蝉娟。不知高处难掩，终自十分圆。涵万象，独当天。照无边。乾坤呈露，何况人间，大地山川。
诉衷
芙蓉深径小肩舆。相并语徐徐。红妆著处迎笑，遮路索踟蹰。锦步障，绣储胥。绕重湖。更添月照，人面花枝，疑在蓬壶。
诉衷
十分风味似诗人。有些子太清生。只应最嫌俗子，消瘦却盈盈。风乍静，雪初晴。月微明。泊然疏淡，莫是无情，作个关情。
锦帐
翠竹如屏，浅山如画。小池面、危桥一跨。著棕亭临水，宛然郊野。竹篱茅舍。好是天寒，倍添幽雅。正雪意、垂垂欲下。
谒金
风又雨。吹面落花红舞。把酒不禁春思苦。别离闻杜宇。叠嶂楼头佳处。犹想襞笺容与。思入云山便好语。莫辞频寄取。
谒金
槐阴绿。帘卷翠屏山曲。照眼冰壶寒并玉。赐衣便雾。熊梦又惊初卜。好在掖垣梧竹。应讶人归犹未速。已颁新诏墨。
谒金
罗袖薄。玉臂镂花金约。起晚欠伸莲步弱。倚床娇韵恶。独自青楼珠箔。怎向日长花落。门掩东风春寂寞。误人喜鹊。
谒金
花雨润。烟锁玉炉香韵。笑度华年春不尽。寿觞寒食近。甲子才周一瞬。争羡珠颜青鬓。咫尺朝元仙路稳。碧云新有信。
好事
空涧落鸣泉，千骑雨霖衣铁。金奏欲终人醉，有玉声清越。夜深纤手怯轻寒，馀韵寄愁绝。玉树梦回何处，但满庭霜月。
好事
整整一冬晴，雨後不论朝夕。麦陇救得一半，莫妨他寒食。试看天气定乘除，宽更待三日。桃李且须宁耐，有无边春色。
浣溪
铁锁星桥永夜通。万家帘幕度香风。俊游人在笑声中。罗绮十行眉黛绿，银花千炬簇莲红。座中争看黑头公。
浣溪
胜子幡儿袅鬓云。钗头绝唱旧曾闻。江城喜见又班春。拂柳和风初有信，欺梅残雪已无痕。只应笑语作春温。
浪淘
潇洒无湖仙。踏遍尘寰。吟哦长忆两松闲。邂逅天涯还一笑，璧合珠连。风采照衰残。妙语冷然。妓围香暖簇金蝉。端为故人情未减，醉玉颓山。
定风
月殿移根入帝乡。风流犹是旧时妆。猩血染成丹杏脸。浓点。郁金笼就赭衣黄。浪说锦城元自少。不道。只今何啻五枝芳。试问司花谁是主。
卜算
翠被怯轻寒，花气撩幽梦。梦蹑飞云驾彩鸾，惊觉花枝动。宿酒未全醒，屋角闻晴。爱著荼シ彻骨香，嗅了还重□。
柳梢
风佩珊珊。云屏曲曲，愁绝春悭。无奈馀寒。半醒宿酒，御夹成单。深沈院落人闲。凭阑处、眉颦黛残。彩笔慵拈。新声微度，兴入云山。
点绛
花落花开，等闲不管流年度。旧游何处。浅立空凝伫。惊拍栏干，忍见春将暮。凭风絮。为人飞去。散作愁无数。
醉花
碧玉槎桠金粟小。山路惊秋老。倒倚湿寒烟，似怯秋风，阁泪啼清晓。铜壶冷浸宜深窈。人试新妆巧。云鬓一枝斜，小阁幽窗，是处都香了。
愁倚阑・春光
风雨骤，妒花黄。忽斜阳。急手打开君会否，是伊凉。深深密密传觞。
如梦
门外绮罗入绣。堂上华灯入昼。领略一番春，共醉连宵歌酒。今後。今後。如此遨头少有。
如梦
小小峰峦对起。芳树重重相倚。清溜绕阶除，聊备一池春水。游戏。游戏。适意随缘足矣。
太常
憎人虎豹守天关。嗟蜀道、十分难。说与沐猴冠。这富贵、於人怎谩。忘形尊俎，能言桃李，日日在东山。
南歌子::朱颜::影落三秋月，寒生六月霜。是谁幻出玉。乞与一枝和雪、钓漓湘。劲节依琳馆，虚心漏草堂。笔端元自有雌黄。疑是化龙蜚到、葛仙旁。
沁园春::吕胜己::月晃西窗，风掀斗帐，晓来梦回。见满川惊鹭，长空瑞鹤，联翩来下，翔舞徘徊。旋放金磐承积块，更轻撼琼壶撩冻澌。毡帏小，近宝炉兽炭，沈水兰煤。寒威。酒力相欺。荐绿蚁霜螯左右持。问岁岁祯祥，如何中断，年年梅月，因甚愆期。上绀碧楼，城高百尺，看白玉虬龙奔四围。纷争罢，正残鳞败甲，天上交飞。
醉桃源・阮郎归::吕胜己::山翁可是爱登台。看云日几回。恨无语似谪仙才。空教云去来。思往事，引深杯。长歌感壮怀。
醉桃源・阮郎归::吕胜己::马蹄西路赏春妍。重来十五年。好山如带水如环。红楼罨画闲。人易老，景如前。停杯俯逝川。
醉桃源・阮郎归::吕胜己::去年手种十株梅。而今犹未开。山翁一日走千迥。今朝蝶也来。高树杪，暗香微。悭香越恼怀。
蝶恋花::吕胜己::墙角栽梅分两下。夹竹穿松，巧傍柴门亚。不似西湖明月夜。展开一片江南画。老子寻芳心已罢。为爱孤高，结约如莲社。清静界中观物化。憧憧门外驰车马。
蝶恋花::吕胜己::天际行云红一缕。无尽青山，江水悠悠去。更上层楼凭远处。凄凉今古悲三楚。心事多端谁共语。酒醒愁来，望望家何所。薄宦漂零成久旅。天涯却羡鸿遵渚。
蝶恋花::吕胜己::姑射真仙蓬海会。驭气乘龙，作意游方外。冬後翦花飞素彩。腊前陨璞抛团块。幂幂锦云相映带。川谷林峦，混一乾坤大。白玉装成全世界。江湖点染微瑕。
蝶恋花::吕胜己::屈指瓜期犹渺渺。羡子征鞍，去上长安道。到得故园春正好。桃腮杏脸迎门笑。闻道难兄登显要。雁子云宵，花萼应同调。旧恨新愁须拼了。功名趁取方年少。
蝶恋花::吕胜己::眼约心期常未足。邂逅今朝，暂得论心曲。忽堕鲛珠红簌簌。双眸翦水明如烛。可恨匆匆归去速。去去行云，望断凄心目。何似当初情未熟。免教添得愁千斛。
蝶恋花::吕胜己::天色沈沈云色赭。风扰阴寒，浩荡吹平野。万斛珠玑天弃舍。长空撒下鸣鸳瓦。玉女凝愁金阕下。褪粉残妆，和泪轻挥洒。欲降尘凡飙驭驾。翩翩白凤先来也。
长相思::吕胜己::体夭夭。步飘飘。绶带金泥缕绛绡。珑璁趁步摇。浅霞消。两峰遥。斜插层楼金系腰。花羞人面娇。
长相思::吕胜己::展颦蛾。抹流波。并插玲珑碧玉梭。松分两髻螺。晓霜和。冻轻呵。拍罢阳春白雪歌。偎人春意多。
长相思::吕胜己::冒寒吹。访琼姬。行到青山遇玉肌。凝情欲待谁。山疏篱。手同携。踏月随香清夜归。乘欢拨冻醅。
浣溪沙::吕胜己::浅著铅华素净妆。翩跹翠袖拂云裳。傍人作意捧金觞。曲度清悲云冉冉，花飞零乱月茫茫。梦回人去似高唐。
浣溪沙::吕胜己::直系腰围鹤间霞。双垂项帕凤穿花。新妆全学内人家。惠性芳心谁得似，饶嗔□恶也还他。只消凡事与饶些。
清平乐::吕胜己::红尘久住。仙驭凌波去。本似行云无定处。那更腊残风雨。瑶芳片片轻飞。但留青子栾枝。孤负岁寒幽意，如今却与春宜。
清平乐::吕胜己::灵心暗属。髻垒黄金粟。寂静虚堂情不足。微步徘徊山麓。蕊珠宫里新妆。生香全似瑶芳。应为莺花留恋，人间暂歇鸾凤。
促拍满路花::吕胜己::名花无影迹，寒气日凄凉。人间千万树，歇芬芳。紫微宫女，仙驭降霓裳。名在仙班簿，不属尘凡，洞天密锁云窗。遗连宝珥，人间识天香。凝寒承雨露，傲冰霜。
谒金门::吕胜己::花满树。两个黄鹂相语。恰似碧城双玉女。对歌还对舞。可惜娟娟楚楚。同伴彩云归去。居士心如泥上絮。那能无恨处。
谒金门::吕胜己::嗟久客。又见他乡寒食。流水断桥春寂寂。孤村烟火息。白去红飞无迹。千树总成新碧。醉里伤春愁似织。东风欺酒力。
谒金门::吕胜己::芳思切，旧事不堪重说。浓露凝香花喷血。花心双蛱蝶。燕语莺啼都歇。又过清明时节。记得离歌三两阕。未歌先哽咽。
谒金门::吕胜己::花满树。两个黄鹂相语。恰似碧城双玉女。对歌还对舞。可惜娟娟楚楚。同伴彩云归去。居士心如泥上絮。那能无恨处。
谒金门::吕胜己::嗟久客。又见他乡寒食。流水断桥春寂寂。孤村烟火息。白去红飞无迹。千树总成新碧。醉里伤春愁似织。东风欺酒力。
谒金门::吕胜己::芳思切，旧事不堪重说。浓露凝香花喷血。花心双蛱蝶。燕语莺啼都歇。又过清明时节。记得离歌三两阕。未歌先哽咽。
谒金门::吕胜己::春又过。那更雨摧风挫。留得浅红三两朵。竹梢烟雾锁。把酒对花危坐。多病多愁都可。舞蝶游蜂迷道左。惜春忙似我。
谒金门::吕胜己::秋夜静。屋上狂风初定。两两啼蛄相答应。灯蛾摇烛影。枕上鸡声遥听。起舞良宵偏永。明日谩寻弓剑整。衰颜重揽镜。
谒金门::吕胜己::芳信拆。漏泄东君消息。帝殿宝炉烟未熄。龙香飘片白。点缀枯梢的。疏影摇荡寒碧。指与纤纤教自摘。枝横云鬓侧。
谒金门::吕胜己::天气暖。开了荼シ一半。红日迟迟风拂面。阶前花影乱。俊雅风流不见。定被莺花留恋。千尺游丝舒又。系人心上线。
谒金门::吕胜己::歌罢奏。敛步拂开罗袖。宝扇轻摇香汗透。软香沾素手。小立偎人良久。一寸娇波横溜。心事未言眉已皱。无端催劝酒。
南乡子::吕胜己::斗笠棹边舟。碧水湾头放自流。尽日垂丝鱼不上，优游。更觉心松奈得愁。行客语沧洲。笑道渔翁太拙休。万事要求须有道，何由。教与敲针换曲钩。
南乡子::吕胜己::纵棹越溪船。破浪冲涛到碧湾。种就长堤千亩竹，无边。插玉屯云满渭川。平日乐归田。不恋荣华不慕仙。得个容身栖隐处，宽闲。每日江边理钓竿。
减字木兰花::吕胜己::烟云变化。面面青山如展画。俯对平川。野水烟村远接天。有时纵目。景物繁华观不足。月下风头。一曲清讴博见楼。
瑞鹤仙::吕胜己::南州春又到。向腊尽冬残，冰姑先报。芳心爱春早。露生香馥馥，靓妆皎皎。诗人最巧。道竹外、斜枝更好。旋移根引水，浇培松竹，凑成三妙。回首。当年客里，荆棘途中，幸陪欢笑。闲愁似扫。记风雪、关山道。待飘花结子，和羹煮酒，还我山居送老。那青红、浪蕊浮花，尽锄去了。
瑞鹤仙::吕胜己::倚阑观四远。近有客登临，故相磨难。山形欠舒展。小峰峦云树，晦明更变。江淮楚甸。又何曾、分明在眼。但临深、自觉身高，未可便名博见。休辨。吾心乐处，不要他人，共同称善。痴儿浅浅。因他谩说一遍。问还知宴坐，回光收视，大地河山尽现。待於中、会得些时，举觞奉劝。
瑞鹤仙::吕胜己::人生如意少。谁得似仙翁，身名俱好。亨衢腾踏早。驾双旌五马，便居蓬岛。闽山蜀道。秉玉节、油幢屡到。号当今、有脚阳春，处处变愁成笑。尤妙。晚陪论道。密赞调元，虎符重剖。去劳自保。奉香火、归来了。见煌煌甲第，两两龙驹，绿鬓朱颜未到。是平生、种德阴功，自天有报。
瑞鹤仙::吕胜己::金枝联玉叶。世代有宗英，声华烨烨。君侯更超绝。抱不群才气，壮图英发。津途轨辙。□武上、青宵迥别。自玉阶、契合君王，拍拍满怀风月。奇绝。身居萧散，志在功名，眼高天阔。恩来魏阕。长江上、驻旌节。待胡尘有警，纶巾羽扇，谈笑周郎事业。恁时看、国倚强宗，诏褒伟烈。
瑞鹤仙::吕胜己::残梅飘簌簌。看柳上春归，揉条新绿。娇莺离幽谷。弄弹簧清响，飞迁乔木。年华迅速。叹浮生、流晖转烛。自春来、每每遨游，多办九霞。溪北。踏青微步，斗草慵眠，锦花褥。铅华簇簇。歌声妙、间丝竹。爱一川好处，高山流水，不减城南杜曲。笑平生、卓地无锥，老来富足。
满江红::吕胜己::往事千端，都销道、衰翁宦拙。今会得、人情物态，尽皆休说。广厦尽堪舒笑傲，层楼又见凌空阔。试闲思、画戟比衡门，谁优劣。尘里事，无休歇。楼上事、真奇绝。有一川虚旷，万山环列。识破古今如旦暮，肯将物我刚分别。愿时时、与客坐楼心，谈风月。
满江红::吕胜己::屈指重阳，有半月、犹零九日。且停待、今宵月上，宝轮飞出。有客最谙闲况味，无人会得真消息。算何须、抵死要荣华，劳心力。楼观迥、遥山碧。槽窄小，真珠滴。随分赏、闲亭别圃，好天良夕。篱畔行看金蕊耀，林梢便见瑶芳白。玩春来、夏去复秋冬，尘中客。
满江红::吕胜己::小立危亭，风惨淡、斜阳满目。望渺渺、湘江一派，楚山千簇。芳草连云迷远树，断霞散绮飞孤骛。感骚人、赋客向来词，愁如束。磋远宦、甘微粟。惊世事，伤浮俗。且经营一醉，未怀荣辱。君不见、渊明归去後，一觞自泛东篱菊。仰高风、寂寞奠生刍，人如玉。
满江红::吕胜己::忆惜西来，春已暮、馀寒犹力。正迤逦、登山临水，未磋行役。云笈偶寻高士传，桃川又访秦人迹。向此时、游宦兴阑珊，归无策。归计定，归心追。惊换岁，犹为客。还怅望、家山千里，迥无消息。□□不堪泥路远，烟林赖有梅花白。为孤芳、领略岁寒情，谁人识。
满江红::吕胜己::物理分明，人事巧、元来是拙。常自觉、满怀春意，向他谁说。剩喜登临频眺望，那知出处成迂阔。细闲思、萧散较贪痴，谁为劣。高楼上、蝉声歇。飞楝外，云行绝。见明河星斗，半空森列。领略光阴成赋咏，等闲酬唱休旌别。要良辰、把酒倩佳宾，嘲风月。
满江红::吕胜己::拍碎红牙，一声上、梁尘暗落。纨扇掩、雏莺叶下，巧呈绰约。字字只愁郎幸浅，声声似怨年华薄。坐中人、相顾感幽怀，添萧索。歌暂阕，杯交错。人又去，情怀沪。那堪听风雨，渭城吹角。去去已离闽岭路，行行渐近滕王阁。便无情、山海会相逢，坚心著。
满江红::吕胜己::檀扳频催，双拈袖、飞来趁拍。锦上、娇抬粉面，浅蛾脉脉。鸾观莺窥秋水净，鸿惊凤翥祥云白。看妖娆、体态与山精神，天仙谪。带紧，弓靴窄。花压帽，云垂额。□回雪、定拼醉倒，厌厌良夕。明日恨随芳草远，回头目断遥山隔。料多情、应也念行人，思佳客。
满江红::吕胜己::墙下松筠，并手种、花窠尽著。试屈指、一年前事，恍然如昨。繁杏新荷春夏景，疏梅细菊秋冬约。渭川翁、随分小生涯，些官爵。分物我，争强弱。都作梦，谁先觉。好一条平路，是人迷却。斑鬓已灰心里事，瘦滕谩卦瓢中药。愿当今、四海九州人，同欢乐。
满江红::吕胜己::雪压山颓，谁撒下、琼花玉蕊。寒气凛、沈沈天籁，望迷千里。群雀耐寒枯树顶，扁舟独钓平沙觜。把江南、图画展开看，都难比。台榭远、登临喜。楼阁上，歌声起。赏时光，居士独怜愁底。安得四方寒彦，归吾广厦千间里。但今生、此愿得从心，心休矣。
满江红::吕胜己::惨惨枯梢，初疑似、真酥点滴。见深红蒂萼，方认早梅消息。粉艳牵连春意动，冰姿照映霜华白。伴苍松、修竹似幽人，相寻觅。香远近，枝南北。幽涧畔，疏篱侧。便佣儿贩妇，也知怜惜。渭水渔翁方入社，西湖处士成陈迹。爱平生、炯炯岁寒心，无今昔。
江城子::吕胜己::年年腊後见冰姑。玉肌肤。点琼酥。不老花荣，经岁转敷腴。向背稀稠如画里，明月下、影疏疏。江南有客问征途。寄音书。定来无。
江城子::吕胜己::一钩新月下庭西。绣帘低。漏声迟。小宴幽欢，依约似当时。娇盼注人都不语，眉黛蹙，鬓云。街槐阴下玉骢嘶。苦相催。醉中归。
满庭芳::吕胜己::丹浮空，琉璃耀日，上云楼阁眈眈。□□居士，燕坐息玄谈。十载劳心问道，今悟罢、截日停参。凝神处，九苞丹凤，翔舞在山南。喃喃。成障碍，千经万论，从此休贪。且陶陶兀兀，对酒醺酣。清兴有时狂放，扁舟上、绿水澄潭。渔歌起，从他两岸，齐笑老翁憨。
卜算子::吕胜己::人事几时穷，我性偏宜静。世上谁无富贵心，到了须由命。闲里且偷安，醉後休教醒。醉里高歌妙入神，妙处君须听。
卜算子::吕胜己::梅蕾破香时，雪後交光夜。何处飞来两玉蛾，体态双闲雅。纵目碧城楼，劝酒留云榭。唱底仙家古道情，分付知音者。
瑞鹧鸪::吕胜己::与君蹑足共凭阑。俯视周回四面山。目静鲁邦心渺渺，气吞梦泽意闲闲。
瑞鹧鸪::吕胜己::几时芟棘翦蒿蓬。付我天然地一弓。乔木茂林森耸耸，遥岑叠嶂碧重重。
感皇恩::吕胜己::秋意满江湖，雨轻风熟。上水扁舟片帆速。远山低岸，贪看浅红深绿。不知回柁尾，沧湾宿。推枕起来，举杯相属。休叹风尘为微禄。几年行路，但觉登临不足。且翻楚调入，清江曲。
临江仙::吕胜己::忽忆裴公台上去，远空秋气棱棱。万山一水秀还明。此时三楚客，何意续骚经。爱竹子犹参杖履，能诗候喜同登。赓酬不尽古今情。清风生白尘，侧月照疏星。
好事近::吕胜己::风景好樵川，郭外三洲烟渚。过尽古今清逸，奈天公不与。地灵人意会符同，留待烟霞侣。一棹轻舟开岸，弄滩声风雨。
好事近::吕胜己::宿面浅匀妆，梅粉旋生春色。绣草冠儿宫样，系丁香新缬。凤檀槽上四条弦，轻□□□。恰似寻阳江畔，话长安时节。
鹊桥仙::吕胜己::银花千里，玉阶三尺，远近高低一色。天公今岁被诗催，特地放、冬前四白。梅梢竹外，频频轻撼，嫌乱瑶芳素质。耐寒相对不胜清，毡帐底、偎红未得。
木兰花慢::吕胜己::残红吹尽了，换新绿、染疏林。正杜宇催归，行人贪路，天气轻阴。江亭旧游宴处，但瑶山、数叠晚云深。犹忆佳人敛黛，为予别泪盈襟。而今。旅况难禁。逢胜概、懒登临。念景熟难忘，情多易感，取次关心。
木兰花慢::吕胜己::无言凭燕几，爱香袅、博山炉。正暖日辉辉，晴云淡淡，千里平芜。田家尽收刈了，见牛羊、下垅暝烟孤。闻说丰年景致，老农击壤呜呜。狂夫。素乏良图。从上策、赋归欤。有千亩松筠，三洲风月，尽随吾初。
木兰花慢::吕胜己::对轩辕古镜，照华发、短刁骚。念壮岁心情，平生志气，可笑徒劳。云中谩夸魏尚，请休论、定远说班超。总是黄粱一梦，怎如尘外逍遥。蛮徭。洞入云宵。算无分、到仙曹。愿归隐闽山，来临渭水，葺个云巢。
木兰花慢::吕胜己::朝天门外路，路坦坦、走瑶京。悔年少狂图，争名远宦，为米孤征。星星。半凋鬓发，事千端、回首只堪惊。居士新来悟也，渭川小隐初成。临清。巧创幽亭。真富贵、享安荣。有猿鸟清讴，松篁森卫，桧柏双旌。蛙鸣。
木兰花慢::吕胜己::平生花恨少，又那得、酒中愁。自禅板停参，蒲团悟罢，身世忘忧。南柯旧时太守，尽当年、富贵即时休。莫羡痴儿小子，心心念念封侯。优游。取次凝眸。春浩浩、思悠悠。
柳梢青::吕胜己::叶下云行，亭皋风静，凉雨丝丝。断雁孤鸣，寒蛩相应，寂寂书帏。蒲团纸帐兰台。梦不到、邯郸便回。蚁穴荣华，人间功业，都恼人怀。
鹧鸪天::吕胜己::竹树萧萧屋数椽。平湖漫漫纳通川。有时竹杖芒鞋至，醉著山光水色间。成小隐，未经年。功名夷路稳加鞭。逢时且数中书考，他日还寻独乐园。
鹧鸪天::吕胜己::记得追游故老家。红莲幕府在长沙。放船桥口秋随月，走马春园夜踏花。思往昔，谩咨磋。几番魂梦转天涯。葵轩老子今何在，岳麓风雩噪暮鸦。
鹧鸪天::吕胜己::一夜春寒透锦帏。满庭花露起多时。垒金梳子双双耍，铺翠花儿袅袅垂。人去後，信来稀。等闲屈指数归期。门前恰限行人至，喜鹊如何圣得知。
鹧鸪天::吕胜己::日日楼心与画眉。松分蝉翅黛云低。象牙白齿双梳子，驼骨红纹小棹篦。朝暮宴，浅深杯。更阑生怕下楼梯。徐娘怪我今疏懒，不及庐郎年少时。
鹧鸪天::吕胜己::纸帐虚明好醉眠。博山轻袅水沉烟。了知世上都如梦，须信壶中别有天。知我者，为君言。道人有个好因缘。丹成有日归云路，且最梅花作地仙。
点绛唇::吕胜己::满路梅花，为谁开遍春风萼。短亭萧索。草草传杯酌。送子先归，我羡辽东鹤。他年约。瘦藤芒履。共子同丘壑。
点绛唇::吕胜己::日月无根，循环常共天难老。世间扰扰。只见闲烦恼。满酌高吟，便是今生了。还知道。旧时官好。几个新华表。
点绛唇::吕胜己::一叶扁舟，浮家来向江边住。这回归去。作个渔樵侣。不挂征帆，也莫遥双橹。天涯路。云山烟渚。总是留人处。
点绛唇::吕胜己::桂子飘香，江南秋老霜风作。自怜漂泊。几度伤离索。孤馆迢迢，满引村醪酌。情无著。好音难托。又失黄花约。
点绛唇::吕胜己::瑞气盈门，神仙谪下看看到。已知消耗。弧矢呈祥了。种德阴功，自有多男报。还知道。果生蓬岛。不比人间早。
鱼游春水::吕胜己::林梢听布谷。郭外舒怀仍快目。平田浩荡，虢虢泉鸣暗谷。香稻吐芒针棘细，秀麦遥风波浪绿。山童野老，意亲情热。我待休官弃禄。屏迹幽闲安退缩。渭三千亩修篁，绀玉。
霜天晓角::吕胜己::晓来风作。病怯春衫薄。郭外溪山明秀，红尘里、自拘缚。村酒频斟酌。
虞美人::吕胜己::疏风摆撼芙蓉沼。垅上梅英小。谁家姊妹去寻芳。粉面云鬟参杂、汉宫妆。邯郸奏罢宫中乐。邂逅同杯酌。老来花酒制颓龄。为爱嫣然娇靥、斗盈盈。
虞美人::吕胜己::年年冬後心情快。常是留宾醉。尊前笑靥粲金钿。更有半黄枨橘、满堆磐。人人爱道休官去。总是闲言语。古今文士与贤才。为甚独高陶令、赋归来。
虞美人::吕胜己::横波清翦西湖水。黛拂吴山翠。藕丝衫子水沈香。坐久冰肌玉骨、起微凉。金徽泛柳听佳句。叠叠胎仙舞。曲终松下小磐桓。风露泠泠、直欲便骖鸾。
菩萨蛮::吕胜己::遥山几叠天边碧。故教遮断天涯客。楼倚暮云端。春风罗袖寒。与君千里别。共此关山月。皓月一般明。君心怎敢凭。
菩萨蛮::吕胜己::岭猿啸罢千山碧。小庵虚室团团白。庵在小山头。从来少客游。道人方打坐。举袖来迎我。问我此来因。拈花与道人。
南歌子::吕胜己::湛露凉亭馆，香风散芰荷。晚来月色似金波。间绿围红、同伴雪儿歌。年少风流足，情深欢会多。佳人月下拜嫦娥。不似隔年牛女、望星河。
八声甘州::吕胜己::自秋来、多病意无聊，不作渭山游。想兰菊凋疏，松筠茂密，亭馆清幽。四望遥山万叠，叠叠翠光浮。人道蓬莱岛，仿佛瀛洲。居士心迷丘壑，念迂疏老懒，难觅封侯。看才能成事业，且自抽头。
如梦令::吕胜己::花上娇莺哑咤。著色江南图画。可惜好春风，有酒无人同把。拚舍。拚舍。独醉好天良夜。
如梦令::吕胜己::王谢堂前旧燕。毕竟情高意远。只恐宠恩深，後会不教人见。深劝。深劝。不枉追欢一遍。
如梦令::吕胜己::梅雪渐当时候。访问全无消耗。凭杖小阳春，催取南枝先到。然後。然後。雪月交光同照。
西江月::吕胜己::日日齐眉举案，年年劝酒持觥。今年著意寿卿卿。幼稚绵绵可庆。官冷未尝贫贱，家肥胜似功名。所为方便合人情。管取前途更永。
渔家傲::吕胜己::长记浔阳江上宴。庚公楼上凭阑遍。北望淮山连楚甸。真伟观。中原气象依稀见。漂泊江湖波浪远。依然身在蛮溪畔。愁里不知时节换。春早晚。杜娟声里飞花满。
渔家傲::吕胜己::闻道西洲梅已放。几时乘兴同寻访。稚子携壶翁策杖。徐徐往。青山绿水皆堪赏。满月当空川晃晃。却呼艇子遥双桨。几阵浓香新酝酿。波溶漾。宛然身在西湖上。
渔家傲::吕胜己::特为梅花来渭水。有人折得横梢至。粉毖香悭春意未。多应是。江南信息争先寄。水绿山青风日美。此时正惬幽人意。驱使风光佳句里。□满纸。却将旧日诗词比。
杏花天::吕胜己::当年悔我抛生计。趁升斗、蛮乡远地。谁知事向无心起。回首邯郸梦里。风雪满□□□□。最好处、吴头楚尾。
感皇恩::唐致政::君欲问予年，八十有七。百岁十分尚留一。世间滋味，尝尽酸碱苦涩。时今倒食蔗、无甜汁。
浣溪沙::楼锷::夏半阳乌景最长。小池不断藕花香。电影雷声催急雨，十分凉。芡剥明珠随意嚼，瓜分琼玉趁时尝。双枪堂深新酿好，且传觞。
洞仙歌::林外::飞梁压水，虹影澄清晓。橘里渔村半烟草。今来古往，物是人非，天地里，唯有江山不老。雨巾风帽。四海谁知我。一剑横空几番过。按玉龙、嘶未断，月冷波寒，归去也、林屋洞天无锁。认云屏烟障是吾庐，任满地苍苔，年年不扫。
西江月::梁安世::南国秋光过二，宾鸿未带初寒。洞中驼褐已嫌单。洞口犹须挥扇。夕照千峰互见，晴空万象都还。羡他渔艇系澄湾。枕玻璃一片。
望海潮::黄岩叟::梅天雨歇，柳堤风定，江浮画纵横。瀛女弄萧，冯夷伐鼓，云间凤咽鼍鸣。波面走长鲸。卷怒涛来往，搅碎沧溟。两岸游人笑语，罗绮间簪缨。灵均逝魄无凭。但湘沅一水，到底澄清。菰黍万家，丝桐五彩，年年吊古深情。锦帜片霞明。使操舟妙手，翻动心旌。向晚鱼龙戏罢，千里浪花平。
多丽::富ノ::淡云收、晓来春满湘中。柳如烟、花枝如糁，万红千翠织浓。照帘旌、微穿丽日，动罗幕、轻转香风。天上良辰，人间淑景，生贤和气显殊锺。映时表、南山北斗，相并两穹崇。须知道、英明罕此，文武谁同。奉慈亲、承颜戏彩，更闻吉梦占熊。扫蛮氛、遂清三楚，定徐方、行策元功。趣召遄归，康时佐主，指挥谈笑虏巢空。寿觞举、器舟斟海，不用水精锺。休辞醉，千龄会遇，美事重重。
水调歌头::邵怀英::香亲紫荷陌，和气满长沙。黄堂庶寝春晓，风软碧幢遮。天遣武夷仙客，来掌元戎金印，千骑拥高牙。收了绿林啸，喜动紫薇花。青藜杖，鸿宾略，属公家。长城应与借一，天语屡褒嘉。且伴彩衣行乐，指日丝纶飞诏，归去凤池夸。千岁祝眉寿，福海浩无涯。
水龙吟::赵长卿::韶华迤逦三春暮。飞尽繁红无数。多情为与，牡丹长约，年年为主。晓露凝香，柔条千里，轻盈清素。最堪怜，玉质冰肌婀娜，江梅谩休争妒。翠蔓扶疏隐映，似碧纱笼罩，越溪游女。从前爱惜娇姿，终日愁风怕雨。夜月一帘，小楼魂断，有思量处。恐因循易嫁，东风烂熳，暗随春去。
念奴娇::赵长卿::小春时候，见早梅吐玉，裁琼妆白。点点枝头光照眼，恼损柔肠情客。暗里芳心，出群标致，经岁成疏隔。如今风韵，何人依旧冰雪。冷艳潇洒天然，香姿肯易许，游蜂狂蝶。夜半黄昏担带了，多少清风明月。宋玉虽悲，元超虽恨，见了千愁歇。东君还许，有情取次攀折。
满庭芳::赵长卿::爆竹声飞，屠苏香钿，华堂歌舞催春。百年消息，经半已凌人。念我功名冷落，又重是、一岁还新。惊心事，安仁华鬓，年少已逡巡。明知生似寄，何须苦苦，役慕蹄轮。最难忘、通经好学沈沦。况是读书万卷，辜负他、此志难伸。从今去，灯窗勉进，云路岂无因。
花心动::赵长卿::风软寒轻，暗香飘、扑面无限清楚。乍淡乍浓，应想前村，定是早梅初吐。马儿行过坡儿下，危桥外、竹梢疏处。半斜露。花花蕊蕊，灿然满树。一晌看花凝伫。因念我西园，玉英真素。最是系心，婉娩精神，伴得水云仙侣。断肠没奈人千里，无计向、钗头频窥。
踏莎行::赵长卿::柳暗披风，桑柔宿雨。一番绿遍江头树。莺花已过苦无多，看看又是春归去。病酒情怀，光阴如许。闲愁俏没安排处。新来著意与兜笼，身心苦役伊知否。
南歌子::赵长卿::春色烘衣暖，宫梅破鼻香。尽驱和气入兰堂。又是轻云微雨、下巫阳。酒带欢情重，醺醺气味长。晚来拂拭略梳妆。笑指一钩新月、上迥廊。
蝶恋花::赵长卿::宿雨新晴天色好。李夭桃，一霎都开了。燕子归来深院悄。柳绵铺迳无人扫。咫尺莺花还又老。绿入闲阶，只有青青草。参揣前期谁可表。此情不语知多少。
鹧鸪天::赵长卿::镂玉裁琼莫比香。娉婷枝上春光。风流别有千般韵，割舍昏沈入醉乡。蜂共蝶，尽乾忙。檀心知未肯寻常。从来诗苦人消瘦，乞与幽窗富锦囊。
鹧鸪天::赵长卿::蜂蜜酿成花已飞。海棠次第雨胭脂。园林检点春归也，只有萦风柳带垂。情默默，恨依依。可人天气日长时。东风恰好寻芳去，何事驱弛作别离。
江神子・江城子::赵长卿::年年长见傲寒林。压群英。有馀清。曾被芳心，红日恼诗情。玉质暗香无限意，偏婉娩，尽轻盈。今年潇洒照歧亭。更芳馨。也峥嵘。
南歌子::赵长卿::春思浓如酒，离心乱似绵。一川芳草绿生烟。客里因循、重过艳阳天。屈指归期近，愁眉泪洒然。无端还被此情牵。为问桃源、还有再逢缘。
临江仙::赵长卿::忆昔去年花下饮，团蛮争看酴。酒浓花艳两相宜。醉中尝记得，裙带写新诗。还是春光惊已暮，此身犹在天涯。断肠无奈苦相思。忧心徒耿耿，分付与他谁。
一丛花::赵长卿::柳莺啼晓梦初惊。香雾入帘清。胭脂淡注宫妆雅，似文君、犹带春酲。芳心婉娩，媚容绰约，桃李总消声。相如春思正萦萦。无奈惜花情。
青玉案::赵长卿::天涯目断江南路。见芳草，迷风絮。绿暗花梢春几许。小桃寂寞，海棠零乱，飞尽胭脂雨。子规声里山城暮。月挂西南梦回处。
醉蓬莱::赵长卿::是三春已暮，浪蕊彤残，牡丹零落。独殿清和，有佳名芍药。浅浅芳业，绣幢鼎鼎，更艳香绰约。浑似扬州，画楼卷起，翠帘红幕。倚槛轻盈，万娇千媚，故整霞裙，笑花寂寞。太守风流，拥笙歌围著。
雨中花慢::赵长卿::宿霭凝阴，天气未晴，峭寒勒住群葩。倚栏无语，羞辜负年华。柳媚梢头翠眼，桃蒸原上红霞。可堪那、尽日狂风荡荡，细雨斜斜。东君底事，无奈薄幸，著意残害莺花。惟是我，惜春情重，说奈咨磋。
蓦山溪::赵长卿::晓来雨霁。弱柳摇新翠。丽日媚东风，正不暖不寒天气。幽禽弄舌，花上诉春光，高一饷，低一饷，清圆还碎。那知时势。春亦元无意。草木自敷荣，似人生、功名富贵。我咱谙分，随有亦随无，不妒富，不憎贫，歌酒闲游戏。
蝶恋花::赵长卿::芍药开残春已尽。红浅香乾，蝶子迷花阵。阵是清和人正困。行云散後空留恨。小字金书频与问。意曲心诚，未必他能信。千结柔肠愁寸寸。钿钗几日重相近。
虞美人::赵长卿::江梅虽是孤芳早。争似酴好。凡红飞尽草妻迷。婀娜枝头才见、细腰肢。玉容消得仙源惜。满架香堆白。檀心应共酒相宜。割舍花前猛饮、倒金卮。
虞美人::赵长卿::冰塘浅绿生芳草。枝上青梅小。柳眉愁黛为谁开。似向东君、喜见故人来。碧桃销恨犹堪爱。妃子今何在。风光小院酒尊同。向晚一钩新月、落花风。
江神子・江城子::赵长卿::小溪清浅照孤芳。蕊珠娘。暗传香。春染粉容，清丽傅宫妆。金缕翠蝉曾记得，花密密、过雕墙。而今冷落水云乡。念平康。转情伤。
醉蓬莱::赵长卿::是平分秋色，梦草池塘，暖风帘幕。昨夜三台，灿天边芝角。自是君家，庆流泽远，降生申崧岳。厚德温良，高才粹雅，渊源学博。何事丹墀，尚淹阔步，未许中原，少勤方略。且对笙歌，醉黄金错落。
临江仙::赵长卿::春事犹馀十日，吴蚕早已三眠。多情忍对落花前。酴飘暖雪，荷叶媚晴天。香淡无心浸酒，绿浮可意邀船。时光堪恨也堪怜。单衣三月暮，歌扇一番圆。
青玉案::赵长卿::去年社日东风里。向三径、开桃李。脆管危弦随意起。绿阴红影，暖香繁蕊，伴我醺醺醉。今年社日空垂泪。客舍看花甚情意。
南歌子::赵长卿::枝上红飞尽，梢头绿已匀。游丝柳絮媚青春。向晚暖风帘幕、练光新。春已匆匆去，那堪话别情。刘郎几日便登程。告你觅些欢笑、送行人。
醉落魄・一斛珠::赵长卿::麦畦匀绿。枝头屑屑飞梅玉。伤心何事人南北。断尽回肠，忍听阳关曲。倚窗青荫亭亭竹。好风敲动声相续。
点绛唇::赵长卿::密雨随风，咋来一夜檐声溜。奈何。官路梅花瘦。赋得多情，怕到春时候。如今一病非因酒。试问君知否。
点绛唇::赵长卿::春到垂杨，嫩黄染就金丝软。丽晴新暖。涌翠千山远。为甚年年，眉向东风展。闲消遣。欲归犹懒。渔笛天将晚。
点绛唇::赵长卿::轻暖轻寒，赏花天气春将半。柳摇金线。求友莺相唤。玉腕蛾眉，意眼频频眄。歌喉软。玉卮受劝。一醉应相拼。
点绛唇::赵长卿::夜雨如倾，满溪添涨桃花水。落红铺地。枝上堆浓翠。去年如今，常伴酴醉。今年里。离家千里。独猛东风泪。
点绛唇::赵长卿::啼鸟喃喃，恨春归去春谁管。日和风暖。绿暗闲庭院。还忆当年，绮席新相见。人已远。水流云散。空结多情怨。
鹧鸪天::赵长卿::弱质纤姿俪素妆。水沈山麝郁幽香。直疑姑射来天上，要恼人间傅粉郎。简酿酒，枕为囊。更馀风味胜糖霜。肯如红紫空姚冶，谩惹游蜂戏蝶忙。
鹧鸪天::赵长卿::玉容应不羡梅妆。檀心特地赛炉香。半臧密叶墙头女，勾引酡颜马上郎。樽乏酒，且倾囊。蟹螯糟熟似黏霜。一年光景浑如梦，可惜人生忙处忙。
鹧鸪天::赵长卿::洗尽铅华不著妆。一般真色自生香。飘飘何处凌波女，故故相迎马上郎。寻谱谍，发诗囊。绝胜梅萼嫁冰霜。故山寒食依然在，句引东坡旅兴忙。
鹧鸪天::赵长卿::镂玉裁琼学靓妆。不须沈水自然香。好随梅蕊妆宫额，肯似桃花误阮郎。羞傅粉，贱香囊。何劳傲雪与凌霜。新来句引无情眼，拼为东风一晌忙。
鹧鸪天::赵长卿::绰约肌肤巧样妆。风流元自有清香。未应傅粉疑平叔，却笑荷花似六郎。浮蚁瓮，入诗囊。学人消瘦怯风霜。午窗一枕庄周梦，甘作花心粉蝶忙。
探春令::赵长卿::去年元夜，正钱塘，看天街灯烛。闹蛾儿转处，熙熙语笑，百万红妆女。今年肯把轻辜负。
小重山::赵长卿::清晚窗前杜宇啼。游仙惊梦醉，断魂迷。起来窗下看盆池。伤春去，消瘦不胜衣。柳陌记年时。行云音信杳、与心违。
小重山::赵长卿::绿示阴阴春已休。群花飘尽也，不胜愁。游丝飞絮两悠悠。迷芳草，日暖雨初收。深院小迟留。好香烧一炷，细烟浮。
菩萨蛮::赵长卿::梅花有意舒香粉。舒香已得先春信。香与露华清。露浓愁杀人。酒多愁愈重。此意谁能共。泪湿染衣斑。夜霜金缕寒。
菩萨蛮::赵长卿::梅花枝上东风软。朝来吹散真香远。雅淡有馀清。客心和泪倾。美人临别夜。月晃灯初。玉枕小屏山。眉尖曾细看。
水龙吟::赵长卿::烟姿玉骨尘埃外，看自有神仙格。花中越样风流，曾是名标清客。月夜香魂，雪天孤艳，可堪怜惜。向枝间且作，东风第一，和羹事、期他日。闻道春归未识。问伊家、却知消息。当时恼杀林逋，空绕团栾千百。横管轻吹处，馀香散、阿谁偏得。寿阳宫、应有佳人，待与点、新妆额。
水龙吟::赵长卿::苇绡开得仙花，就中最有佳人似。香肌胜雪，千般揉缚，禁他风雨。缟夜精神，繁春标致，忍教孤负。怅潘郎去後，河阳满县，知他是、谁为主。多谢文章吏部。遇衔杯、不曾轻许。应知这底，无言情绪，难为分付。吹遍春风，耀残明月，总伤心处。待闲亭夜永，游人散後，作飞仙去。
水龙吟::赵长卿::天教占得如簧，巧声乍啭千娇媚。金衣衬著，风流模样，於中可是。红杏香中，绿杨阴处，多应饶你。向黄昏、苦苦娇啼怨别，那堪更、东风起。别有诗肠鼓吹。未关他、等闲俗耳。双柑斗酒，当时曾是，高人留意。南国春归，上阳花落，止添憔悴。念啼声欲碎，何人解作留春计。
水龙吟::赵长卿::淡烟轻霭，望中乍歇凝晴昼。才惊一霎催花，还又随风过了。清带梨梢，晕含桃脸，添春多少。向海棠点点，香红染遍，分明是、胭脂透。无奈芳心滴碎，阻游人、踏青携手。檐头线断，空中丝乱，才晴却又。帘幕闲垂处，轻风送、一番寒峭。正留君不住，潇潇更下黄昏後。
胜胜慢・声声慢::赵长卿::浓芳满地，秀色连天，和烟带雨萋萋。几许芳心，还解报得春晖。当时谢郎梦里，似殷勤、传与新诗。却为甚、动长门怨感，南浦伤离。追想天涯行客，应解拥车轮，步步相随。惆怅如丝，正是欲断肠时。
胜胜慢・声声慢::赵长卿::金垂烟重，雪扬风轻，东风惯得多娇。秀色依依，偏应绿水朱楼。腰肢先来太瘦，更眉尖、惹得闲愁。牵情处，是张郎年少，一种风流。别後长堤目断，空记得当时，马上墙头。细雨轻烟，何处夕系扁舟。
南歌子::赵长卿::黯霭阴云覆，滂沱急雨飞。洗残枝上乱红稀。恰是退花天气、困人时。向晓春酲重，偎人起较迟。薄罗初见拭轻衣。笑拭新妆、须要剪酴。
浣溪沙::赵长卿::寒食风霜最可人。梨花榆火一时新。心头眼底总宜春。薄暮归吟芳草路，落红深处鹧鸪声。东风疏雨唤愁生。
浣溪沙::赵长卿::柳老抛绵春已深。夹衣初试晓寒轻。别离无奈此时情。先自愁怀容易感，不堪闻底子规声。西楼料得数回程。
浣溪沙::赵长卿::不愤江梅喷暗香。春前腊後正凄凉。霜风雪月忍思量。斜倚幽林如有恨，玉鳞飞後转堪伤。时人那解识孤芳。
朝中措::赵长卿::别来无事不思量。霜日最凄凉。凝想倚栏干处，攒眉应为萧郎。
昭君怨::赵长卿::隔叶乳鸦声软。啼断日斜影转。杨柳小腰肢。画楼西。役损风流心眼。眉上新愁无限。极目送云行。此时情。
桃源忆故人::赵长卿::夜来一夜东风暖。春到桃腮柳眼。对景可堪肠断。强把愁眉展。花期惹起归期念。前事从头忖遍。凝想水遥山远。空结相思怨。
长相思::赵长卿::花飞飞。柳依依。帘卷东风日正迟。社前双燕归。药栏东，药栏西。记得当时素手携。弯弯月似眉。
感皇恩::赵长卿::景物一番新，熙熙时候。小院融和渐长昼。东君有意，为怜纤腰消瘦。软风吹破眉间皱。袅袅枝头，轻黄微透。舞到春深转清秀。锦囊多感，又更新来伤酒。断肠无语凭栏久。
探春令::赵长卿::笙歌间错华筵启。喜新春新岁。菜传纤手青丝细。和气入、东风里。幡儿胜儿都姑。戴得更戏。
菩萨蛮::赵长卿::赤栏干外桃花雨。飞花已觉春归去。柳色碧依依。浓阴春昼迟。海棠红未破。匀糁胭脂颗。风雨也相饶。应怜粉面娇。
丑奴儿・采桑子::赵长卿::牡丹已过酴谢，飞尽繁花。浓翠啼鸦。绿水桥边卖酒家。年时携手寻春去，满引流霞。
浣溪沙::赵长卿::帘卷轻风怜小春。荷枯菊悴正愁人。江梅喜见一枝新。料得主人偏爱惜，也应冰雪好精神。故园桃李莫生嗔。
清平乐::赵长卿::楚梅娇小。好是霜天晓。宿酒恼人香暗绕。浸影碧波池沼。生成素淡芳容。不须抹黛匀红。准拟凝成阴结子，莫教枉费春工。
清平乐::赵长卿::绮疏新晓。学语雏莺巧。烟暖瑶阶梧叶老。满地东风芳草。少年不合风流。偿他酒债花愁。望断绿芜春去，销魂懒上层楼。
更漏子::赵长卿::日彤彤，风荡荡。帘外柳花飞扬。红有限，绿无穷。雨晴芳径中。肠寸结。萦离别。还是去年时节。春暮也，子归啼。伤春三月时。
诉衷情::赵长卿::檀心刻玉几千重。开处对房栊。黄昏淡月笼艳，香与酒争浓。宜轻素，鄙轻红。思无穷。化工著意，南南北北，一种东风。
小重山::赵长卿::枝上杨花糁玉尘。晚风扶起处，雪轻盈。扑人点点细无声。谁能惜，撩乱满江城。忍泪未须倾。十年追往事，叹流莺。
蝶恋花::赵长卿::绿尽烧痕芳草遍。不暖不寒，切莫辜良宴。罨画屏风开羽扇。薄罗衫子仙衣练。晚雨小池添水面。戏跃鳞，又向波心见。持酒伊听声宛转。樽前唱彻昭阳怨。
鹧鸪天::赵长卿::梁上双双海燕归。故人应不寄新诗。柳梧阴里高还下，帘幕中间去复回。追盛事，忆乌衣。王家巷陌日沈西。兴亡无限惊心语，说与时人总不知。
鹧鸪天::赵长卿::谡谡东风作雨寒。无言独自凭栏干。绿肥红瘦春归去，恨逼愁侵酒怎宽。追往事，惜花残。残花往事总相关。风光台上伤心处，此意人休作等闲。
探春令::赵长卿::新元才过，渐融和气，先到帘帏。谩闲绕、柳径花蹊里。探看试、春来未。年时曾把春抛弃。与春光陪泪。
探春令::赵长卿::数声回雁。几番疏雨，东风回暖。甚今年、立得春来晚。过人日、方相见。缕金幡胜教先办。
探春令::赵长卿::冰檐垂箸，雪花飞絮，时方严肃。向寻常摇曳，凡花野草，怎生敢夸红绿。江梅孤洁无拘束。
探春令::赵长卿::而今风韵，旧时标致，总皆奇绝。再相逢还是，春前腊後，粉面凝香雪。芳心自与群花别。
探春令::赵长卿::雕墙风定，绮窗烛，沈吟独坐。料雪霜深处，司花神女，暗里焚百和。恼人一阵香初过。
探春令::赵长卿::龟纱隔雾，绣帘钩月，那时曾见。照影儿、觑了千回百转。素艳明於练。柔肠堆满相思愿。
探春令::赵长卿::疏篱横出，绿枝斜露，笑盈盈地。悄一似、初睹东邻女，有无限、风流意。半开折得琼瑰蕊。
探春令::赵长卿::冰澌池面。柳摇金线，春光无限。问梅花底事，收香藏蕊，到此方舒展。百花头上俱休管。
探春令::赵长卿::溪桥山路。竹篱茅舍，凄凉风雨。被摧残沮挫，精神依旧，无奈相思苦。东君故与收拾取。
探春令::赵长卿::雨孱风瘦，雪欺霜妒，时光牢落。怎奈向、天与孤高出众，一任傍人恶。凡花且莫相嘲谑。
探春令::赵长卿::楼头月满。栏干风度，有人肠断。为多情、役得神魂撩乱。又被梅萦绊。对花沈醉应须拼。
探春令::赵长卿::清江平淡，暗香潇洒，满林风露。渐枝上、也学杨花柳絮。轻逐春归去。东君著意勤遮护。
宝鼎现::赵长卿::嚣尘尽扫，碧落辉腾，元宵三五。更漏永、迟迟停鼓。天上人间当此遇。正年少、尽香车宝马，次第追随士女。看往来、巷陌连甍，簇起星逑无数。政简物阜清闲处。听笙歌、鼎沸频举。灯焰暖、庭帏高下，红影相交知几户。恣欢笑、道今宵景色，胜前时几度。细算来、皇都此夕，消得喧传今古。排备绮席成行，炉喷袅、沈檀轻缕。睹遨游彩仗，疑是神仙伴侣。欲飞去、恨难留住。
青玉案::赵长卿::梅黄又见纤纤雨。客里情怀两眉聚。何处烟村啼杜宇。劝人归去，早思家转，听得声声苦。利名萦绊何时住。恼乱愁肠成万缕。
烛影摇红::赵长卿::梅雪飘香，杏花开艳燃春昼。铜驼烟淡晓风轻，摇曳青青柳。海燕归来未久。向雕梁、初成对偶。日长人困，绿水池塘，清明时候。帘幕低垂，麝煤烟喷黄金兽。天涯人去杳无凭，不念东阳瘦。眉上新愁压旧。要消遣、除非酒。酒醒人静，月满南楼，相思还又。
念奴娇::赵长卿::银蟾光满，弄馀辉、冷浸江梅无力。缓引柔条浮素蕊，横在闲窗虚壁。染纸挥毫，粉涂墨晕，不似今端的。天然造化，别是一般，清瘦踪迹。今夜翠葆堂深，梦回风定，因月才相识。先自离愁，那更被、晓角残更催逼。曙色将分，轻阴移尽，过眼难寻觅。江南图上，画工应为描得。
念奴娇::赵长卿::玉龙声杳，正瑶台曲舞，香山初彻。褪粉掐酥千万颗，满地平铺银雪。草褥香茵，苔钱买住，留待黄昏月。有人妆罢，对花凝伫愁绝。休更恨落羞开，东君情分，自古多离别。好把芳心收拾取，与个和羹人说。摆脱风尘，消停酸苦，终有成时节。浮花浪蕊，到头不是生活。
阮郎归::赵长卿::和风暖日小层楼。人闲春事幽。杏花深处一声鸠。花飞水自流。寻旧梦，续扬州。眉山相对愁。忆曾和泪送行舟。清江古渡头。
虞美人::赵长卿::东风卷尽辛夷雪。逆旅清明节。黄昏烟雨失前山。陟遍朱栏、酒噤不禁寒。归来谁护衣篝火。倒拥文鸳卧。可堪连夜子规啼。唤得春归、人却未成归。
念奴娇::赵长卿::兰枯菊槁。是返魂香入，江南春早。谷静林幽人不见，梦与梨花颠倒。雪刻檀心，玉匀丰颊，妆趁严锺晓。海山么凤，绿衣何处飞绕。竹外孤袅一枝，古今解道，只有东坡老。莫倚广平心似铁，闲把珠玑挥扫。桃李舆台，冰霜宾客，月地还凄悄。暗香消尽，和羹心事谁表。
玉楼春::赵长卿::江村百六春强半。拍拍池塘春水满。风团柳絮舞如狂，雨压橘花香不散。阴阴巷陌闲庭院。
谒金门::赵长卿::风又雨。满地残红无数。花不能言莺解语。晓来啼更苦。把酒东皋日暮。抵死留春春去。拟倩杨花寻去处。杨花无定据。
菩萨蛮::赵长卿::杨花飞尽莺声涩。杜娟唤得春归急。病酒起来迟。娇慵懒画眉。宝奁金鸭冷。重唤烧香饼。著意炼龙涎。纤纤手烟。
画堂春::赵长卿::小亭烟柳水溶溶。野花白白红红。恼人池上晚来风。吹损春容。又是清明天气，记当年、小院相逢。凭栏幽思几千重。残杏香中。
画堂春::赵长卿::夜来暖趁海棠时。脸边匀透胭脂。乱红娇影困垂垂。睡损杨妃。多少肉温香润，朱唇绿鬓相偎。晚风何苦过台西。断送春归。
卜算子::赵长卿::春水满江南，三月多芳草。幽鸟闲将远恨来，一一都啼了。不学鸳鸯老。回首临平道。人道长眉似远山，山不似长眉好。
念奴娇::赵长卿::水边篱落独横枝，冉冉风烟岑寂。踏雪寻芳村路永，竹屋西头遥识。蕙草香销，小桃红未，醉眼惊春色。离愁何处，断肠无限陈迹。憔悴素脸朱唇，天寒日暮，倚栏干无力。岁晚天涯驿使远，难寄江南消息。自笑平生，怜清惜淡，故园曾亲植。百花虽好，问还有恁标格。
菩萨蛮::赵长卿::肩舆晓踏江头月。月华冷浸消残雪。雪月照疏篱。梅花三两枝。人怜花淡薄。花恨人牢落。不似那回时。醺醺醉玉肌。
点绛唇::赵长卿::开尽梅花，雪残庭户春来早。岁华偏好。只恐催人老。惟有诗情，犹被花枝恼。金樽倒。共成欢笑。终是清狂少。
鹧鸪天::赵长卿::手种梅花三四株。要看冰霜照清。朝来几朵茅檐下，竹外江头恐不如。凝玉面，吐香须。莫嫌孤瘦渐丰馀。化工不肯辜人意，做底欢娱报答渠。
鹧鸪天::赵长卿::只惯娇痴不惯愁。离情浑不挂眉头。可怜恼尽尊前客，却趁东风上小舟。真个去，不留。落花流水一春休。自怜不及春江水，随到滕王阁下流。
瑞鹤仙::赵长卿::海棠花半落。正蕙圃风生，兰亭香扑。青英暝池阁。任翻红飞絮，游丝穿幕。情怀易著。奈宿酲、情绪正恶。叹韶光渐改，年华荏苒，旧欢如许。追念凭肩盟誓，枕臂私言，尽成离索。记得忘却。当时事，那时约。怕灯前月下，得见则个，厌厌只待窥著。问新来、为谁萦牵，又还瘦削。
临江仙::赵长卿::过尽征鸿来尽燕，故园消息茫然。一春憔悴有谁怜。怀家寒食夜，中酒落花天。见说江头春浪渺，殷勤欲送归船。别来此处最萦牵。断篷南浦雨，疏柳断桥烟。
一丛花::赵长卿::阶前春草乱愁芽。尘暗绿窗纱。钗盟镜约知何限，最断肠、湓浦琵琶。南渚送船，西城折柳，遗恨在天涯。夜来魂梦到侬家。一笑脸如霞。
柳梢青::赵长卿::桃杏舒红。迟迟暖日，媚景芳浓。紫燕穿帘，香泥著地，未乳巢空。千山万水重重。烟雨里、王维画中。芳草斜阳，无人江渡，蓑笠渔翁。
花心动::赵长卿::绿水平湖，浸芙渠烂锦，艳胜倾国。半敛半开，斜立斜，好似困娇无力。水仙应赴瑶池宴，醉归去、美人扶策。驻香驾、拥波心媚容，倩妆颜色。曾见苕川澄碧。匀粉面、溪头旧时相识。翠被绣，彩扇香篝，度岁杳无消息。露痕滴尽风前泪，追往恨、悠悠踪迹。
鼓笛慢・水龙吟::赵长卿::暑风吹雨仙源过，深院静，凉於水。莲花郎面，翠幢红粉，烘人香细。别院新番，曲成初按，词清声脆。奈难堪羞涩，朦松病眼，无心听，笙簧美。还记当年此际。叹飘零、萍踪千里。楚云寂寞，吴歌凄切，成何情意。
念奴娇::赵长卿::晚妆才罢，见栊丝匀玉，一团娇秀。趁得年光，长是向、金谷无花时候。不比莺莺，不关燕燕，不似章台柳。清凉无汗，雪肌潇洒难偶。好是斜月黄昏，瑶阶钿砌，百媚初含酒。恼杀多情香喷喷，双靥盈盈回首。倾国倾城，千金莫惜，兰蕙应难友。沈郎拚了，为花一味销瘦。
满庭芳::赵长卿::竹斜梢，荷倾馀沥，晚风初到南池。雨收池上，高柳乱蝉嘶。冉冉莲香满院，夕阳映、红浸庭闱。凉生到，碧瓜破玉，白酒酌玻璃。思量，浮世事，枯荣辱宠，欢喜忧悲。算劳心劳力，得甚便宜。粗有田园笑傲，拣些个、朋友追随。好时景，莫教挫过，撞著醉如泥。
满庭芳::赵长卿::红藕洲塘，黄葵庭院，渚风时动清。素纨轻，凉色爽征衣。一一光阴日月，关情处、前事难期。空凝想，临鸾有恨，谁与画新眉。刀头，心寸折，江南厚约，惟是侬知。念默歌停舞，冷落屏帏。何日朱笼鹦鹉，迎门报、金勒东归。罗弦管，合欢声里，烂醉玉东西。
好事近::赵长卿::山路乱蝉吟，声隐茂林修竹。恰值快风收雨，递荷香芬馥。破除愁虑酒宜多，把酒再三嘱。遥想溪亭潇洒，称晚凉新浴。
虞美人::赵长卿::二乔姊妹新妆了。照水盈盈笑。多情相约五湖游。似向群花丛里、骋风流。丁香枝上千千结。怨惹相思切。争如特地嫁薰风。吐尽芳心点点、绛唇红。
醉蓬莱::赵长卿::正火山槐夏，黛叶湘枝，荔子新摘。千里驰驱，荐仙源佳席。浪比龙晴，未输崖蜜，灿烂然红摘。满贮雕盘，纤纤素手，丹苞新擘。梨栗粗疏，带酸橘柚，凡品多般，总羞标格。何以浓香，洗烦襟仙液。
醉蓬莱::赵长卿::见浴兰才罢，拂掠新妆，巧梳云髻。初试生衣，恰三裁贴体。艾虎宜男，朱符辟恶，好储祥纳吉。金凤钗头，应时戴了，千般戏。那更殷勤，再三祝愿，斗巧合欢，彩丝缠臂。刻玉香蒲，泛金觥迎醉。
踏莎行::赵长卿::树影将圆，林梢不动。汗珠挹透纱衣重。荷风忽送雨飞来，晚凉习习生幽梦。珠箔高钩，瑶琴闲弄。移樽邀取蝉娟共。今宵拼著醉眠呵，夜香闻早添金凤。
醉落魄・一斛珠::赵长卿::淡妆浓抹。西湖人面两奇绝。菖蒲角黍家家节。水戏鱼龙，十里画帘揭。凌波无限生尘袜。冰肌莹彻香罗雪。
阮郎归::赵长卿::东城沙软马蹄轻。清和雨乍晴。柳阴曲径泣流莺。凄凉不忍听。休苦怨，莫悲鸣。何须雨泪倾。但将巧语写心诚。东君肯薄情。
蝶恋花::赵长卿::乱叠青钱荷叶小。浓绿阴阴，学语雏莺巧。小树飞花芳径草。堆红衬碧於中好。梅子弄黄枝上早。春已归时，戏蝶游蜂少。细把新词才和了。鸡声已唤纱窗晓。
鹧鸪天::赵长卿::新晴水暖藕花红。烘人暑意晚来浓。共携纤手桥东路，杨柳青青一径风。深翠里，艳香中。双莺初下蕊珠宫。月笼粉面三更露，凉透萧萧一梦中。
江神子・江城子::赵长卿::彩云飞尽楚天空。碧溶溶。一帘风。吹起荷花，香雾喷人浓。明月凄凉多少恨，恨难许，我情锺。相思魂梦几时穷。洞房中。忆从容。
新荷叶::赵长卿::冷彻蓬壶，翠幢鼎鼎生香。十顷玻璃，望中无限清凉。遮风掩日，高低衬、密护红妆。阴阴湖里，羡他双浴鸳鸯。猛忆西湖，当年一梦难忘。折得曾将盖雨，归思如狂。
临江仙::赵长卿::帘幕轻风洒洒，园林绿荫垂垂。楝花开遍麦秋时。雨深芳草渡，蝴蝶正慵飞。憔悴三春心事，风流一弄金衣。韶光老尽起深思。日长庭院里，徙倚听催归。
朝中措::赵长卿::荷钱浮翠点前溪。梅雨日长时。恰是清和天气，雕鞍又作分携。
减字木兰花::赵长卿::柳丝摇翠。翠幄笼阴无限意。不绊行舟。只向江边绊客愁。月明风细。分付一江流去水。娇眼伤春。谁是章台欲折人。
卜算子::赵长卿::执手送行人，水满荷花浦。旧恨新愁不忍论，泪压潇潇雨。行计已匆匆，无计留伊住。一点相思万里心，谁怕关山阻。
临江仙::赵长卿::柳上斜阳红万缕，烘人满院荷香。晚凉初浴略梳妆。冠儿轻替枕，衫子染莺黄。蓄意新词轻缓唱，殷勤满捧瑶觞。醉乡日月得能长。仙源正闲散，伴我老高唐。
雨中花令::赵长卿::绿锁窗纱梧叶底。麦秋时、晓寒慵起。宿酒厌厌，残香冉冉，浑似那时天气。别日不堪频屈指。
画堂春::赵长卿::湖光乘雨碧连天。绕堤映、草色芊芊。舞风杨柳欲撕绵。依依起翠烟。还是春风客路，对花时、空负蝉娟。暮寒楼阁碧云间。罗袖成斑。
浣溪沙::赵长卿::露挹新荷扑鼻香。恼人更漏乡浪浪。柳梳斜月上纱窗。小醉耳边私语好，五云楼阁羡刘郎。酒阑烛暗断回肠。
西江月::赵长卿::水满平塘过雨，洗妆红褪芙蕖。绿荷美影荫龟鱼。无限闲中景趣。潇洒高堂邃馆，那堪左右图书。凌云赋得似相如。多少风流态度。
卜算子::赵长卿::闲路踏花来，闲逐清和云。来去虽然总是闲，有多少伤心处。红碧好池塘，朱绿深庭户。随分山歌社舞中，且乐陶陶趣。
清平乐::赵长卿::水乡清楚。襟袖销袢暑。绰约藕花初过雨。出浴杨妃无语。葡萄满酌玻璃。已拼一醉酬伊。浪卷夕阳红碎，池光飞上帘帏。
清平乐::赵长卿::清和时候。底事休交瘦。满酌流霞看舞袖。步步锦红皱。六么舞到虚催。几多深意徘徊。拼了明朝中酒，为伊更饮琼杯。
浣溪沙::赵长卿::雾透龟纱月映栏。麦秋天气怯衣单。楝花风软晓来寒。懒起麝煤重换火，暖香浓处敛眉山。眼波横浸绿云鬟。
浣溪沙::赵长卿::薄雾轻阴酿晓寒。起来宿酒尚酡颜。柳莺何事苦关关。新恨旧愁俱唤起，当年紫袖看弓弯。泪和梅雨两潸潸。
鹧鸪天::赵长卿::牙领番腾一线红。花儿新样喜相逢。薄纱衫子轻笼玉，削玉身材瘦怯风。人易老，恨难穷。翠屏罗幌两心同。既无闲事萦怀抱，莫把双蛾皱碧峰。
菩萨蛮::赵长卿::方池新涨蒲萄绿。晓来雨过花如浴。测测杏园风。梢头一捻红。危楼愁独倚。一寸心千里。宿酒尚微醺。懒装堆髻云。
西江月::赵长卿::稳唱巧翻新曲，灵犀密意潜通。荷花香染晚来风。相对恍然如梦。有恨眉尖皱碧，多情酒晕生红。此愁不是等闲浓。应为仙源倾动。
浣溪沙::赵长卿::睡起风帘一派垂。失巢燕子傍人飞。日长深院委香泥。绿笋出林翻锦箨，红葵著雨褪胭脂。微风度竹入轻衣。
蝶恋花::赵长卿::忆昔临平山下过。无数荷花，照水无纤。短艇直疑天上坐。醉眠花里香无那。雨红妆娇娜娜。脉脉含情，欲向风前破。莫道晚来风景可。青房著子千千颗。
浣溪沙::赵长卿::密叶阴阴翠幄深。梅黄弄雨正频频。榴花照眼一枝新。缑岭有人今毓粹，飞凫不日严宸。一尊敬寿太夫人。
浣溪沙::赵长卿::雨过西湖绿涨平。环湖密柳暗藏莺。麦秋天气似清明。对策有人新切直，逢春不日尽施行。扁舟未用速归程。
青玉案::赵长卿::结堂雄占云烟表。万象争呈巧。老木参天溪四绕。乱山横秀，一湖澄照。天付阴晴好。夜空唤客清樽倒。明月飞来上林杪。凉满九宵风露浩。
青玉案::赵长卿::恍如辽鹤归华表。阅尽人间巧。天乞一堂山对绕。微波不动，岸巾时照。照见星星好。舞风荷盖从倒。碧树生凉自天杪。谁识元龙胸次浩。
谒金门::赵长卿::今夜雨。扫尽一番袢暑。宛似潇潇鸣远浦。短蓬何日去。自漉床头玉醑。清兴有谁知否。反笑功名能几许。槐宫非浪语。
念奴娇::赵长卿::江城向晓，被西风揉碎，一天丝雨。乱织离愁千万缕，多少关心情绪。促织鸣时，木犀开後，秋色还如许。那堪飘泊，异乡千里孤旅。应想帘幕闲垂，西楼东院，齐把归期数。记得临歧收泪眼，执手叮咛言语。白酒红萸，黄花绿橘，莫等闲辜负。朱笼归骑，甚时先报鹦鹉。
念奴娇::赵长卿::花王有意，念三秋寂寞，凄凉天气。木落烟深山雾冷，不比寻常风味。勒驾闲来，柳蒲憔悴，无限惊心事。仙容香艳，俨然春盛标致。雅态出格天姿，风流酝藉，羞杀岩前桂。寄语芙蓉临水际，莫骋芳颜妖丽。一朵凭栏，千花退避，恼得骚人醉。等闲风雨，更休愁容易。
声声慢::赵长卿::金风玉露，绿橘黄澄，商秋爽气飘逸。南斗腾光，应是间生贤出。照人紫芝眉宇，更仙风、谁能俦匹。细屈指，到小春时候，恰则三日。莫论早年富贵，也休问文章，有如椽笔。尧舜逢君，启沃定知多术。而今且张锦幄，麝煤泛、暖香郁郁。华堂里，听瑶琴轻弄，水仙新律。
瑞鹤仙::赵长卿::西风苹末起。动院落清秋，新凉如水。纤歌遏云际。正美人翻曲，阳春轻丽。兰衣玉佩。拥南斗、光中一醉。有邦人、万口同声，赞叹我公恺悌。百里。年丰谷稔，事简刑清，颂声盈耳。鹏程九万，摹空展、垂天翼。定丹书飞下，彤墀归去，秘略家传小试。看封留、亘古功名，未容退避。
满庭芳::赵长卿::雨洗长空，风清云路，又还毕备佳期。夜凉如水，一似去秋时。渺渺银河浪静，星桥外、香霭。霞轺举，鸾骖鹊驭，稳稳过飞梯。经年，成间阻，相逢无语，应喜应悲。怕玉绳低处，依旧睽离。和我愁肠万缕，嫦娥怨、底事来迟。广寒殿，春风桂魄，首与慰相思。
水调歌头::赵长卿::今夕知何夕，秋色正平分。嫦娥此际，底事越样好精神。已是天高气肃，那更清风洒洒，万里没纤云。把酒临风饮，酒面起红鳞。歌一曲，舞一曲，捧金樽。从他妄想，老兔憔悴正纷纷。我为桂花拚醉，明日扶头不起，颠倒白纶巾。天若知人意，夜雨莫倾盆。
蓦山溪::赵长卿::满城风雨，又是重阳近。黄菊媚清秋，倚东篱、商量开尽。红萸白酒，景物一年年，人渐远，梦还稀，赢得无穷恨。钗分镜破，一一关方寸。强醉欲消除，醉魂醒、凄凉越闷。鸳鸯宿债，偿了恶因缘，当时事，只今愁，斑尽安仁鬓。
洞仙歌::赵长卿::芰荷已老，菊与芙蓉未。一夜秋容上岩桂。间蘩芜、嫩黄染就琼瑰，开未足，已早香传十里。从前分付处，明月清风，不用斜晖照佳丽。叹浮花，徒解咤，浅白深红，争似我、潇洒堆金积翠。看天阔、秋高露华清，见标致风流，更无尘意。
虞美人::赵长卿::西风明月临台榭。准拟中秋夜。一年等待到而今。为甚今宵陡顿、却无情。娥应怨孤眠苦。取次为云雨。素蟾特地暗中圆。未放清光容易、到仙源。
醉蓬莱::赵长卿::正金风无露。玉宇生凉，楚郊无暑。催起行人，恰槐黄时序。万里晴宵，几人争睹，快鹏抟一举。明月圆时，素秋中夜，凌云新赋。那更渊源，词锋轻锐，笔阵纵横，学通今古。誉望飞腾，是麟宗文虎。
洞仙歌::赵长卿::黄花满地，庭院重阳後。天气凄清透襟袖。动离情、最苦旅馆萧条，那更堪、风剪凋零飞柳。临歧曾执手。祝付叮咛，知会别来念人否。为多情，生怕分离，只知道、准拟别来消瘦。甚苦苦、促装赴归期，要趁他、橘绿澄黄时候。
夏云峰::赵长卿::露华清。天气爽、新秋已觉凉生。朱户小窗，坐来低按秦筝。几多妖艳，都总是、白雪馀声。那更、玉肌肤韵胜，体段轻盈。照人双眼偏明，况周郎、自来多病多情。把酒为伊，再三著意须听。
感皇恩::赵长卿::碧水浸芙容，秋风楚岸。三岁光阴转头换。且留都骑，未许匆匆分散。更持杯酒殷勤劝。休作等闲，别离人看。且对笙歌醉须拼。如君才调，掌得玉堂词翰。定应不久劳州县。
瑞鹤仙::赵长卿::败荷擎沼面，红叶舞林梢，光阴何速。碧天静如水，金风透帘幕，露清蝉伏。追思往事，念当年、悲伤宋玉。渐危楼向晚，魂销处、倚遍阑干曲。凝目。一霎微雨，塞鸿声断，酒病相续。无情赏处，金井梧，东篱菊。渐兰桡归去，银蟾满夜，水村烟渡怎宿。负伊家、万愁千恨，甚时是足。
临江仙::赵长卿::万里西风吹去旆，满城无奈离情。甘棠也似戴公深。晓来风露里，叶叶做秋声。十载两番遗爱在，须知愁满宜春。楚天低处是归程。夕阳疏雨外，莫遣乱蝉鸣。
临江仙::赵长卿::枫叶白苹秋未老，晚风吹泛轻。青山沥沥水茫茫。情随流水远，恨逐暮山长。一点相思千点泪，眼前无限情伤。佳人犹自捧离觞。阳关休唱彻，唱彻断人肠。
鹧鸪天::赵长卿::亭树萧萧生暮凉。安排清梦到胡床。楚山楚水秋江外，江北江南客恨长。苹渚冷，橘汀黄。断魂残梦更斜阳。欲将此日悲秋泪，洒向江天哭楚狂。
蓦山溪::赵长卿::木犀开了。还是生辰到。一笑对西风，喜人与、花容俱好。寿筵开处，香雾扑帘帏，笙簧奏，星河晓，拼取金倒。当年仙子，容易抛蓬岛。月窟与花期，要同向、人间不老。拈枝弄蕊，此乐几时穷，一岁里，一番新，莫与蟠桃道。
醉落魄・一斛珠::赵长卿::伤离恨别。愁肠又似丁香结。不应斗顿音书绝。烟水连天，何处认红叶。残更数尽银缸灭。边城画角声呜咽。
好事近::赵长卿::初过菊花天，饯送月宫仙客。丹桂拒霜浓淡，映眉间黄色。红裙歌夜饮离觞，努力赴劲敌。惟愿捷书来到，道一声都得。
菩萨蛮::赵长卿::倚楼小小穿针女。秋光点点蛛丝雨。今夕是何宵。龙车乌鹊桥。经年谋一笑。岂解令人巧。不用问如何。人间巧更多。
卜算子::赵长卿::凉夜竹堂空，小睡匆匆醒。庭院无人月上阶，满地栏干影。何处最知秋，风在梧桐井。夜半骖鸾弄玉笙，露湿衣裳冷。
点绛唇::赵长卿::蓼岸西风，小舟江上渔歌唱。倚栏凝想。幂幂云垂帐。好事因循，寂寞闲惆怅。如何向。又来心上。空向高亭望。
好事近::赵长卿::淅淅蓼花风，怪道晓来凄恻。翻见密云抛雨，动一山秋色。从前多感为伤时，无处顿然寂。个事已寒前约，只晚阴凝碧。
品令::赵长卿::情难托。离愁重、悄愁没处安著。那堪更、一叶知秋後，天色儿、渐冷落。
小重山::赵长卿::一夜西风响翠条。碧纱窗外雨，长凉飙。朝来绿涨水平桥。添清景，疏韵入芭蕉。坐久篆烟销。多情人去後，信音遥。
采桑子::赵长卿::去年岩桂花香里，著意非常。月在东厢。酒与繁华一色黄。今年杯酒流连处，银烛交光。往事难忘。待把真诚问阿郎。
朝中措::赵长卿::柳林幂幂暮烟斜。秋水浅平沙。楼外碧天无际，紫山断处横霞。
朝中措::赵长卿::征帆一缕转弯斜。惊鹭起沙汀。点点随风逆上，满江飞破残霞。
洞仙歌::赵长卿::广寒宫殿，不在人间世。分付天香与岩桂。向西风、遥曳处，数十里知闻，金翠里、别有出群标致。东园盛事。五亩浓阴芘。必以诗书取荣贵。况一门，三秀才，未足钦崇，那更是、异姓同居兄弟。更细把、繁英祝娥，看禹浪飞腾，定应来岁。
似娘儿::赵长卿::橘绿与澄黄。今小春、已过重阳。晚来一霎霏微雨，单衣渐觉，西风冷也，无限情伤。孤馆最凄凉。
蝶恋花::赵长卿::一梦十年劳忆记。社燕宾鸿，来去何容易。宿酒半醒便午睡。芭蕉叶映纱窗翠。衬粉泥书双合字。鸾凤鸳鸯，总是双双意。已作吹箫长久计。鸳衾空有中宵泪。
夜行船::赵长卿::泪眼江头看锦树。别离又还秋暮。细水浮浮，轻风冉冉，稳送扁舟去。归去江山应得助。
清平乐::赵长卿::鸿来燕去。又是秋光暮。冉冉流年嗟暗度。这心事还无据。寒窗露冷风清。旅魂幽梦频惊。何日利名俱赛，为予笑下愁城。
清平乐::赵长卿::秋容眼界。随寓浑堪爱。远岫连天横淡霭。望断孤鸿飞外。夕阳红树林。重重锦障横陈。一段江南景色，倩谁为下丹青。
一翦梅::赵长卿::霁霭迷空晓未收。羁馆残灯，永夜悲秋。梧桐叶上三更雨，别是人间一段愁。睡又不成梦又休。多愁多病，当甚风流。真情一点苦萦人，才下眉尖，恰上心头。
南歌子::赵长卿::此日知何日，他乡忆故乡。乱山深处过重阳。走马吹花、无复少年狂。黄菊擎枝重，红茱湿露香。扁舟随雁过潇湘。遥想莱庭、应恨不同觞。
醉花阴::赵长卿::老去悲秋人转瘦。更异乡重九。人意自凄凉，只有茱萸，岁岁香依旧。登高无奈空搔首。落照归鸦後。六代旧江山，满眼兴亡，一洗黄花酒。
菩萨蛮::赵长卿::西风转蒹葭浦。客愁生怕秋阑雨。衾冷梦魂惊。声声滴到明。不眠枕听。故故添新恨。新恨有谁知。天寒雁正稀。
菩萨蛮::赵长卿::炊烟一点孤村迥。娇容敛尽天容净。雁字忽横秋。秋江泻客愁。银钩空寄恨。恨满凭谁问。袖手立西风。舟行秋色中。
浣溪沙::赵长卿::雨滴梧桐点点愁。冷催秋色上帘钩。蛩声何事早知秋。一夜凉风惊去燕，满川晴涨漾轻鸥。怀人千里思悠悠。
满庭芳::赵长卿::晚色沈沈，雨声寂莫，夜寒初冻云头。晓来阶砌，一捻冷光浮。目断江天霭霭，低迷映、绿竹修修。多才客，高吟柳絮，还更上层楼。烹茶，新试水，人间清楚，物外遨游。胜似他、销金暖帐情柔。细看流风迥舞，终日价、浅酌轻讴。醺醺地，美人翻曲，消尽古今愁。
御街行::赵长卿::晚来无奈伤心处。见红叶、随风舞。解鞍还向乱山深，黄昏後、不成情绪。先来离恨，打叠不下，天气还凄楚。风儿住後云来去。装撰些儿雨。无眠托首对孤灯，好语向谁分付。从来烦恼，吓得胆碎，此度难担负。
有有令::赵长卿::前山减翠。疏竹度轻风，日移金影碎。还又年华暮，看看是、新春至。那更堪、有个人人，似花似玉，温柔伶俐。准拟。恩情戏。拈弄上、则人难比。我也埋根竖柱，你也争些气。大家一捺头地。
摊破丑奴儿・采桑子::赵长卿::树头红叶飞都尽，景物凄凉。秀出群芳。又见江梅浅淡妆。也，真个是、可人香。兰魂蕙魄应羞死，独占风光。梦断高堂。
临江仙::赵长卿::日欲低时江景好，暮山紫翠重重。钓筒收尽碧潭空。一船霜夜月，两岸荻花风。遥忆暖春新向火，黄昏下了帘栊。水村渔浦舣孤篷。单衾愁梦断，无梦转愁浓。
南歌子::赵长卿::霜结凝寒夜，星辉识晓晴。兰膏重剔且教明。为照梢头香缕、一丝轻。坐久看看困，新词缀未成。梅花熏得酒初醒。更向耳边低道、月三更。
永遇乐::赵长卿::宵露珠零，溅冰花薄，凝瑞偏早。月练轻翻，风刀碎剪，青女呈纤巧。微丹枫缬，低摧蕉尾，不觉半池莲倒。最好是、千林橘柚，轻黄一村封了。佳人指冷，暗惊罗幕，一夜斜飞多少。怕倚银屏，愁看玉砌，金菊鲜鲜晓。伤嗟傅粉，佳期还未，何处冷沾衣透。争知人、临鸾试罢，与梅共瘦。
玉蝴蝶::赵长卿::片片空中剪水，巧妆春色，照耀江湖。渐觉花球转柳，荚阵飞榆。散银杯、时时逐马。翻缟带、一一随车。遍帘隅。寒生冰箸，光剖明珠。应须。浅斟低唱，毡垂红帐，兽金炉。更向高楼，纵观吟醉谢娘扶。静时闻、竹声岩谷，漫不见、禽影江湖。
潇湘夜雨・满庭芳::赵长卿::斜点银缸，高擎莲炬，夜寒不奈微风。重重帘幕掩堂中。香渐远、长烟袅，光不定、寒影摇红。偏奇处，当庭月暗，吐焰如虹。红裳呈艳丽，□娥一见，无奈狂纵。试烦他纤手，卷上纱龙。开正好、银花照夜，堆不尽、金粟凝空。叮咛语，频将好事，来报主人公。
念奴娇::赵长卿::据炉肃坐，听瓶笙、别有天然宫徵。纸帐屏山浑不俗，写出江南烟水。檠短灯青，灰闲香软，所欠惟梅矣。风飞无定，数声时颤窗纸。试问夜已何其，呼童起看，月上东墙未。天外忽闻征雁过，还把音书来寄。短笠埋烟，轻蓑鸣雨，已办征船计。放教归去，故乡江上鱼美。
摊破丑奴儿・采桑子::赵长卿::又是两分携。憔悴损、看怎医治。烟村一带寒红绕，悲风红叶，残阳暮草，还似年时。愁绪暗犹夷。
柳梢青::赵长卿::云暗天低。枫林凋翠，寒雁声悲。茅店儿前，竹篱巴後，初见横枝。盈盈粉面香肌。记月榭、当年见伊。有恨难传，无肠可断，立马多时。
祝英台近::赵长卿::记临歧，销黯处。离恨惨歌舞。恰是江梅，开遍小春暮。断肠一曲金衣，两行玉箸，酒阑後、欲行难去。恶情绪。因念锦幄香奁，别来负情素。冷落深闺，知解怨人否。料应宝瑟慵弹，露华懒傅，对鸾镜、终朝凝伫。
点绛唇::赵长卿::瓦湿鸳鸯，夜深霜重江风冷。月华明映。清浸梅梢粉。漏断寒浓，惹起当年恨。君休问。雁飞欲尽。没个南来信。
点绛唇::赵长卿::当日相逢，枕衾清夜纱窗冷。翠梅低映。汗湿香腮粉。美满风情，结下无穷恨。凭谁问。此心难尽。说与他争信。
点绛唇::赵长卿::云霁山横，翠涛拥起千重恨。砌成愁闷。那更梅花褪。凤管云笙，无不萦方寸。叮咛问。泪痕羞愠。界破香腮粉。
柳梢青::赵长卿::千林落叶声声悲。听凄惨、江皋雁飞。难似玉肌，总惊花貌，压倒芳菲。香心吐尽因谁。料调鼎、工夫易期。休唱阳关，莫歌白雪，雨泪沾衣。
西江月::赵长卿::背日犹馀残雪，向阳初绽红梅。腊寒那事更相宜。醉了还醒又醉。堪笑多愁早老，管他闲是闲非。对花酌酒两忘机。唱个哩哩。
眼儿媚::赵长卿::一钩新月照西楼。清夜思悠悠。那堪更被，征鸿嘹唳，绊惹离愁。倚栏不语情如醉，都总寄眉头。从前只为，惜他伶俐，举措风流。
别怨::赵长卿::娇马频嘶。晓霜浓、寒色侵衣。凤帷私语处，翻成离怨不胜悲。更与叮咛祝後期。素约谐心事，重来了、比看相思。
减字木兰花::赵长卿::小春天气。未唱阳关心已醉。红蓼秋容。後会何时得再逢。归期好事。仰看皇州扬雨露。百里恩波。拟欲留公无奈何。
好事近::赵长卿::去路马蹄轻，正是小春时节。爱日暖烘江树，缀梅梢新雪。范滂揽辔正澄清，知我公明洁。分此仁风恺悌，济邻邦欢悦。
霜天晓角::赵长卿::合儿幽静处，围炉面小窗。好是斗头儿坐，梅烟炷、返魂香。
鹧鸪天::赵长卿::宝篆龙煤烧欲残。细听铜漏已更阑。纱窗斜月移梅影，特地笼灯仔细看。幽梦断，旧盟寒。那时屈曲小屏山。风光得似而今不，肯把花枝作等闲。
蓦山溪::赵长卿::玉妃整佩，绛节参差御。一笑唤春回，正江南、天寒岁暮。孤标独立，占断世间香，云屋冷，雪篱深，长记西湖路。人间尘土，不是留花处。羌管一声催，碎琼瑶、纷纷似雨。枝头著子，聊与世调羹，功就後，盍归休，还记来时不。
浣溪沙::赵长卿::雪压前村曲径迷。万山寒立玉参差。孤舟独钓一蓑归。别坞时听风折竹，断桥闲看水流澌。一枝冻蕊出疏篱。
浣溪沙::赵长卿::风卷霜林叶叶飞。雁横寒影一行低。淡烟衰草不胜诗。白酒已浮蚁熟，黄鸡未老藁头肥。问侬不醉待何时。
浣溪沙::赵长卿::忆为梅花醉不醒。断桥流水去无声。鹭翘沙嘴亦多情。疏影卧波波不动，暗香浮月月微明。高楼羌管未须横。
点绛唇::赵长卿::离绪千重，角声偏著羁人枕。那堪酒醒。句引愁难整。门锁黄昏，月浸梅花冷。人初静。斗垂天迥。雁落清江影。
鹧鸪天::赵长卿::门外寒江泊小船。月明留客小窗前。夜香烧尽更声远，斗帐低垂暖意生。醺著酒，炙些灯。伴他针线懒成眠。情知今夜鸳鸯梦，不似孤篷宿雁边。
望江南・忆江南::赵长卿::山又水，云岫插峰峦。断雁飞时霜月冷，乱鸦啼处日衔山。疑在画图间。金乌转，游子损朱颜。
菩萨蛮::赵长卿::枫林飒飒凋寒叶。汀苹败蓼遥相接。景物已非秋。凄凉动客愁。还家贫亦好。肯厌杯中草。香饭滑流匙。三登快乐时。
菩萨蛮::赵长卿::霜风飒飒溪山碧。寒波一望伤行色。落日淡荒村。人家半掩门。孤舟移野渡。古木栖鸦聚。著雨晚风酸。貂裘不奈寒。
菩萨蛮::赵长卿::败荷倒尽芙蓉老。寒光黯淡迷衰草。行客易销魂。笛飞何处村。云寒天借碧。树瘦烟笼直。若个是乡关。夕阳西去山。
阮郎归::赵长卿::年年为客遍天涯。梦迟归路赊。无端星月浸窗纱。一枝寒影斜。肠未断，鬓先华。新来瘦转加。角声吹彻小梅花。夜长人忆家。
霜天晓角::赵长卿::香来不歇。谁把南枝折。的砾疏花初破，都因是、夜来雪。清绝。十分绝。
霜天晓角::赵长卿::雪花飞歇。好向前村折。行至断桥斜处，寒蕊瘦、不禁雪。韵绝。香更绝。
菩萨蛮::赵长卿::客帆卸尽风初定。夜空霜落无江冷。幸自不思归。无端乌夜啼。鸡鸣残月落。到枕秋声恶。有酒不须斟。酒深愁转深。
忆秦娥::赵长卿::寒萧索。征鸿过尽离怀恶。离怀恶。江空天迥，夜寒枫落。有人应误刀头约。情深翻恨郎情薄。郎情薄。梦回长是，半床闲却。
如梦令::赵长卿::何处一声鸣橹。惊起满川寒鹭。一著画难成，雪霁乱山无数。且住。且住。数遍溪南烟树。
水龙吟::赵长卿::危楼横枕清江上，两岸碧山如画。夕烟幂幂，晚灯点点，楼台新夜。明月当天，白沙流水，冷光连野。浸栏干万顷，琉璃软皱，打鱼艇、相高下。何处一声羌管，是谁家、倚楼人也。多情对景，无言有恨，欲歌还罢。把酒临筵，阿谁知我，此怀难写。忍思量後夜，芳容不似，暗尘随马。
水调歌头::赵长卿::离愁晚如织，托酒与消磨。奈何酒薄愁重，越醉越愁多。忍对碧天好夜，皓月流光无际，光影转庭柯。有恨空垂泪，无语但悲歌。因凝想，从别後，蹙双蛾。春来底事，孤负紫袖与红靴。速整雕鞍归去，著意浅斟低唱，细看小婆娑。万蕊千花里，一任玉颜酡。
水龙吟::赵长卿::酒潮匀颊双眸溜。美映远山横秀。风流俊雅，娇痴体态，眼前稀有。莲步弯弯，移归拍里，凌波难偶。对仙源醉眼，玉纤笼巧，拨轻声、鱼纹皱。我自多情多病，对人前、只推伤酒。瞒他不得，诗情懒倦，沈腰销瘦。多谢东君，殷勤知我，曲翻红袖。拼来朝又是，扶头不起，江楼知不。
念奴娇::赵长卿::夕阳底尽，望楚天空阔，稀星帘幕。暮霭横江烟万缕，照水参差楼阁。两两三三，楼前归鹭，飞过栏干角。霜风何事，绕檐吹动寂寞。消散我已忘机，而今百念，灰了心头火。对酒当歌浑冷淡，一任他懑嗔恶。松竹园林，柳梧庭院，自有人间乐。闲云休问，去来本是无著。
水调歌头::赵长卿::贪痴无了日，人事没休期。白驹过隙，百岁能得几多时。自古腰金结绶，著意经营辛苦，回首不胜悲。名未能安稳，身已至倾危。空剜刻，休巧诈，莫心欺。须知天定，只见高与新碑。我已从头识破，赢得当歌临酒，欢笑且随宜。较甚荣和辱，争甚是和非。
水龙吟::赵长卿::曾著意斟量过，天下事、无穷尽。贪荣贪富，朝思夕计，空劳方寸。蹑足封王，功名盖世，谁如韩信。更堆金积玉，石崇豪侈，当时望、倾西晋。长乐宫中一叹，又何须累累悬印。坠楼效死，轻车东市，头膏血刃。尤物虚名，於身何补，一齐休问。遇当歌临酒，舒眉展眼，且随缘分。
蓦山溪::赵长卿::壶天冰雪，消尽虚堂暑。多谢故人风，送花香传小树。香风初过，一曲断肠声，如怨诉。诉闲愁，落落琵琶语。江边马上，弹指成千古。泪眼与啼妆，叹风流、只今何处。芳心役损，触事起悲酸，招玉素。拨檀槽，整理金衣缕。
念奴娇::赵长卿::精神俊雅，更那堪、天与风流标格。罗绮丛中偏艳冶，偷处教人怜惜。目剪秋波，指纤春笋，新样冠儿直。高堂云雨，甚人有分消得。戏笑里含羞，回眸低盼，此意谁能识。密约幽欢空怅望，何日能谐端的。玳席歌馀，兰堂香散，此际愁如织。人归空对，晚阴庭树横碧。
瑞鹤仙::赵长卿::无言屈指也。算年年底事，长为旅也。凄惶受尽也。把良辰美景，总成虚也。自嗟叹也。这情怀、如何诉也。谩愁明怕暗，单栖独宿，怎生禁也。闲也。有时临镜，渐觉形容，日消减也。光阴换也。空辜负、少年也。念仙源深处，暖香小院，赢得群花怨也。是亏他见了，多教骂几句也。
蓦山溪::赵长卿::无非无是。好个闲居士。衣食不求人，又识得、三文两字。不贪不伪，一味乐天真，三径里。四时花，随分堪游戏。学些沓拖，也似没意志。诗酒度流年，熟谙得、无争三昧。风波歧路，成败霎时间，你富贵。你荣华，我自关门睡。
青玉案::赵长卿::东门杨柳空盈路。系得征鞍能驻不。暗绿枝头新过雨。柔丝千尺，乳莺百啭，似怨行人去。行人去後如何处。去向天边鹭。
虞美人::赵长卿::雨声破晓催行桨。拍拍溪流长。绿杨绕岸水痕斜。恰似画桥西畔、那人家。人家楼阁临江渚。应是停歌舞。珠帘整日不闲钩。目断征帆、犹未识归舟。
虞美人::赵长卿::灯前忍见啼红面。别酒频斟劝。愁蛾敛翠不胜情。报道看看天色、待平明。殷勤重把阳关唱。休要教人望。出门犹自尚叮咛。厮养频催恰好、趁凉行。
临江仙::赵长卿::十里春风杨柳路，年年带雨披云。柔条万缕不胜情。还将无意眼，识遍有心人。饿损宫腰终不似，效颦总是难成。只愁秋色入高林。残蝉和落叶，此际不堪论。
渔家傲::赵长卿::客里情怀谁可表。凄凉举目知多少。强饮强歌还强笑。心悄悄。从头彻底思量了。当日相逢非草草。果然恩爱成烦恼。稳整征鞍归去好。重厮守。相期待与同偕老。
江神子・江城子::赵长卿::当时得意两心齐。绮窗西。共于飞。拂掠宫妆，长与画新眉。一自别来烟水阔，愁易积，梦还稀。相逢恰似旧家时。恨依依。语低低。
御街行::赵长卿::香熏斗帐相逢乍。正宫漏、沈沈夜。月飞梅影上帘栊，标致风流娇雅。眼波横浸，照人百媚，无限叮咛话。玉鞍门上嘶归马。趱行色、难留也。别来花艳不禁春，浪向东风轻嫁。空馀小院，博山修竹，依旧窗儿下。
一丛花::赵长卿::当歌临酒恨难穷。酒不似愁浓。风帆正起归与兴，岸东西、芳草茸茸。楚梦乍回，吴音初听，谁念我孤踪。藏春小院暖融融。眼色与心通。
天仙子::赵长卿::眼色媚人娇欲度。行尽巫阳云又雨。花时还复见芳姿，情几许。愁何许。莫向耳边传好语。往事悠悠曾记否。忍听黄鹂啼锦树。啼声惊碎百花心。分付与。谁为主。落蕊飞红知甚处。
瑞鹧鸪::赵长卿::宝奁常见晓妆时。面药香融傅口脂。扰扰亲曾撩绿鬓，纤纤巧与画新眉。
瑞鹧鸪::赵长卿::结丝千绪不胜愁。莫怪安仁鬓早秋。檀口未歌先愠泪，柳眉将敛半凝羞。
行香子::赵长卿::骄马花骢。柳陌经从。小春天、十里和风。个人家住，曲巷墙东。好轩窗，好体面，好仪容。烛歌慵。斜月朦胧。夜新寒、斗帐香浓。
夜行船::赵长卿::龟甲炉烟轻袅。帘栊静、乳莺啼晓。拂掠新妆，时宜头面，绣草冠儿小。衫子揉蓝初著了。
采桑子::赵长卿::疏帘乍卷孜孜看，冰玉精神。体白停匀。端的于人不薄情。更无背约和焦燥，各表真诚。才得相亲。切莫分张向别人。
蝶恋花::赵长卿::闲上西楼供远望。一曲新声，巧媚谁家唱。独倚危栏听半晌。长江快泻澄无浪。清泪恰同清水涨。拭尽重流，触事如何向。不觉黄昏灯已上。旧愁还是新愁样。
蝶恋花::赵长卿::天净娥初整驾。桂魄蟾辉，来趁清和夜。费尽丹青无计画。纤纤侧向疏桐挂。人在扶疏桐影下。耳畔轻轻，细说家常话。年少难留应不借。未歌先咽歌还罢。
蝶恋花::赵长卿::叶底蜂衙催日晚。向晚匀妆，巧画宫眉浅。翠幕无风香自远。金船酌酒须教满。未说别离魂已断。雨幌云屏，只恐良宵短。心事不随飞絮乱。宦情肯把恩情换。
鹧鸪天::赵长卿::睡觉扶头听晓钟。隔帘花雾湿香红。翠摇钿砌梧桐影，暖透罗襦芍药风。闲对影，记曾逢。画眉临镜霎时同。相思已有无穷恨，忍见孤鸾宿镜中。
鹧鸪天::赵长卿::宝篆烟消香已残。蝉娟月色浸栏干。歌喉不作寻常唱，酒令从他各自还。传杯手，莫教闲。醉红潮脸媚酡颜。相携共学骖鸾侣，却笑卢郎旧约寒。
鹧鸪天::赵长卿::绿水澄江得胜游。浪平风软称轻舟。樽前我易伤前事，柳外人谁独倚楼。空感慨，惜风流。风流赢得谩多愁。愁多著甚销磨得，莫怪安仁鬓早秋。
鹧鸪天::赵长卿::一曲清歌金缕衣。巧佼心事有谁知。自从别後难相见，空解题红寄好诗。忆携手，过阶墀。月笼花影半明时。玉钗头上轻轻颤，摇落钗头豆蔻枝。
眼儿媚::赵长卿::人随社节去匆匆。此恨几时穷。阳台寂寞，巫山凄惨，云雨成空。芭蕉密处窗儿下，冷落旧香中。黄昏静也，蛩声满院，明月清风。
眼儿媚::赵长卿::槐阴密处啭黄鹂。午日正长时。一番过雨，绿荷池面，冷浸琉璃。红尘不到华堂里，纤楚对蛾眉。笑偎人道，新词觅个，美底腔儿。
眼儿媚::赵长卿::当年策马过钱塘。曲径小平康。繁红酽白，娇莺姹燕，争唤何郎。而今又客东风里，浑不似寻常。只愁别後，月房云洞，啼损红妆。
临江仙::赵长卿::蕊嫩花房无限好，东风一样春工。百年欢笑酒樽同。笙吹雏凤语，裙染石榴红。且向五云深处住，锦衾绣幌从容。如何即是出樊笼。蓬莱人少到，云雨事难穷。
临江仙::赵长卿::破靥盈盈巧笑，举杯滟滟迎逢。慧心端有谢娘风。烛花香雾，娇困面微红。别恨彩笺虽寄，清歌浅酌难同。梦回楚馆雨云空。相思春暮，愁满绿芜中。
临江仙::赵长卿::夜久笙箫吹彻，更深星斗还稀。醉拈裙带写新诗。锁窗风露，烛月明时。水调悠扬声美，幽情彼此心知。古香烟断彩云归。满倾蕉叶，齐唱传花枝。
惜奴娇::赵长卿::洛浦娇魂，恐得到、人间少。把风流、分付花貌。六出精神，腊寒射、香试到。清秀。与江梅、争相先後。檐卜粗疏，怎似妖娆体调。比山樊、也应错道。最是殷勤，捧出金盏银台笑。
水龙吟::赵长卿::无情风掠芭蕉响，还是重门已闭。银缸独对，相思方切，教人怎睡。解叹从前事，解叹了、依前鳖气。想他家那里，知人憔悴，相应是、睡也未。且恁和衣强寝，奈无寐、依前重起。起来思想，当初与你，忒煞容易。及至而今也，半头天眼，不存不济。最消魂苦是，黄昏前後，冷清清地。
水调歌头::赵长卿::把酒相劳苦，月色耀天章。冰轮碾破寒碧，飞入酒樽凉。击节词人妙句，吸此清辉万丈，肺腑亦生光。揽袂欲仙举，逸兴共天长。日边客，幕中俊，坐间狂。浩歌清啸，恍然云海渺茫茫。唤醒谪仙苏二，何事常愁客少，更恐被云妨。月与人长好，广大醉为乡。
水龙吟::赵长卿::先来天与精神，更因丽景添殊态。拖轻苒苒，才凝一段，还分五彩。毕竟非烟，有时为雨，惹情无奈。道无心，怎被歌声遏断，迟迟向、青天外。宜伴先生醉卧，得饶道、和山须买。也曾恼杀襄王，谁道依前不会。我欲乘风归去，翻怅恨、帝乡何在。念佳期未展，天长莫合，尽空相对。
诉衷情::赵长卿::花前月下会鸳鸯。分散两情伤。临行祝付真意，臂间皓齿留香。还更毒，又何妨。尽成疮。疮儿可後，痕儿见在，见後思量。
满江红::赵长卿::懊恼平生，奈天赋、恩情太薄。二三岁、看伊受尽，眼尖眉角。记得当初低耳畔，是谁先有于飞约。惟到今、划地误盟言，还先恶。天眼见，人难度。天易感，人难托。人心险，天又怎生捉摸。莫问傍人非与是，手儿但把心儿托。便不成、厮守许多时，乾休却。
贺新郎::赵长卿::负你千行泪。大都来、一寸心儿，万般萦系。似恁愁烦那里洎。故自三年二岁。为你後、甘心憔悴。终待说、山盟海誓。这恩情、到此非容易。拼做个，久长计。紧要事须评议。怕人人、蓦地知时，怎生处置。毒害心肠祆知是。怕你生烦到底。便莫待、将人轻弃。不是我多疑你。被傍人、赚後失圈。经一事，长一智。
眼儿媚::赵长卿::连沧危观暮江前。几醉使君筵。少年俊气，曾将吟笔，买断江天。重来细把朋游数，回首一辛酸。兰成已老，文园多病，负此江山。
簇水::赵长卿::长忆当初，是他见我心先有。一钩才下，便引得鱼儿开口。好是重门深院，寂寞黄昏後。厮觑著、一面儿酒。试就。便把我、得人意处，闵子里、施纤手。云情雨意，似十二巫山旧。
摊破丑奴儿・采桑子::赵长卿::最苦是离愁。行坐里、只在心头。待要作个巫山梦，孤衾展转，无眠到晓，和梦都休。梦里也无由。
更漏子::赵长卿::烛消红，窗送白。冷落一衾寒色。鸦唤起，马行。月来衣上明。酒香唇，妆印臂。亿共人人睡。魂蝶乱，梦鸾孤。知他睡也无。
浣溪沙::赵长卿::一味风流一味香。十分浓艳十分妆。自然娇态自然芳。楼上好风楼下水，雪前栏槛竹前窗。也宜单著也宜双。
浣溪沙::赵长卿::恻恻笙竽万籁风。阳关叠遍酒尊空。相逢草草别匆匆。满眼泪珠和雨洒，一襟愁绪抵秋浓。相思今夜五云东。
汉宫春::赵长卿::讲柳谈花，我从来口快，说他家。眼前见了，无限楚女吴娃。千停万稳，较量来、终不如他。便做得，宫仪院体，歌谈不带烟花。从前万事堪夸。爱拈笺弄管，锦字斜。新来与人著，不许胡巴。
雨中花慢::赵长卿::子分香，罗巾拭泪，别来时、未觅凄惶。上得船儿来了，地凄凉。可惜花前月里，却成水远山长。做成恩爱，如今赢得，万里千乡。情知这场寂寞，不干你事，伤我穷忙。不道是、久长活路，终要称量。
柳梢青::赵长卿::小窗闲适。云髻肩，香肌偎膝。玉局无尘，明琼欲碎，春纤同掷。不争百万呼卢，赌今夜、鸳帷痛惜。好忍马儿，若还输了，当甚则剧。
南歌子::赵长卿::梅萼和霜晓，梨花带雪春。玉肌琼艳本无尘。肯把铅华容易、污天真。汤饼尝初罢，罗巾拭转新。几回贪耍失黄昏。月里归来无处、觅精神。
临江仙::赵长卿::人在梦云楼上别，残灯影里迟留。依稀绿惨更红羞。露痕双脸湿，山样两眉愁。几幅片帆天际去，云涛烟浪悠悠。今宵独立古江头。水腥鱼菜市，风碎荻花舟。
浣溪沙::赵长卿::画角声沈卷暮霞。寒生促索锦屏遮。沈檀半髻堆鸦。蝴蝶梦回馀烛影，子规啼处隔窗纱。夜深明月浸梨花。
浪淘沙::赵长卿::帘卷露花容。几度相逢。他知我意欲相通。偏奈天教多阻间，积恨何穷。云雨杳无踪。愁怕东风。时闻语笑恣欢浓。惟有俺咱真分浅，往事成空。
如梦令::赵长卿::竹外半窥娇面。真个出尘体段。没处可偷怜，空恁眼穿肠断。休恋。休恋。只是与伊分浅。
浣溪沙::赵长卿::闲理丝簧听好音。西楼剪烛夜深深。半嗔半喜此时心。暖语温存无恙语，韵开香靥笑吟吟。别来烦恼到如今。
减字木兰花::赵长卿::阳关唱彻。断尽离肠声哽咽。酒已三巡。今夜王孙是路人。此情难说。莫负等闲风与月。欲问归期。来戴钗头艾虎儿。
减字木兰花::赵长卿::半窗斜月。茅店萧条灯已灭。床下蛩声。声动凄凉不忍听。终宵无寐。覆去翻来真个是。屈指归期。应是梅花烂熳时。
夜行船::赵长卿::短棹轻舟排办了。歌声断、晚霞残照。红蓼坡头，绿杨堤外，离恨知多少。别後莫教音信杳。
眼儿媚::赵长卿::玉楼初见念奴娇。无处不妖娆。眼传密意，樽前烛外，怎不魂消。西风明月相逢夜，枕簟正凉宵。人记得，叮咛残漏，且慢明朝。
品令::赵长卿::黄昏时候，诮不语、心如醉。无眠凝想，别来绣阁，多应憔悴。上了灯儿，知是睡哩坐哩。蓦思归计。又还是重屈指。
柳梢青::赵长卿::甜言软语。长记那时，萧娘叮嘱。清管危弦，前欢难断，鳞鸿无据。纷纷眼底浮花，拈弄动、几多思虑。千结丁香，且须珍重，休胡分付。
浣溪沙::赵长卿::金兽喷香瑞霭氛。夜凉如水酒醺醺。照人娇眼媚生春。我自愁多魂已断，不禁楚雨带巫云。人情又是一番新。
浣溪沙::赵长卿::坐看销金暖帐中。羔儿酒美兽煤红。浅斟低唱好家风。爱客东君多解事，晚妆新与画眉峰。便须催唤出房栊。
浣溪沙::赵长卿::堆枕冠儿翡翠钗。蒙金领子满鞋。于中沈净好情怀。新欲晚凉梳洗罢，半娇微笑下堂来。莲花因甚未曾开。
临江仙::赵长卿::天外浓云云外雨，雨声初上檐牙。红蕖应褪洗妆花。晚凉如有意，到山家。为唤山童多索酒，金锺细酌流霞。晕生玉颊酒潮斜。闲中无宠辱，醉里是生涯。
夜行船::赵长卿::绿盖红幢笼碧水。鱼跳处、浪痕匀碎。惜别殷勤，留连无计，歌声与、泪和柔脆。一叶扁舟烟浪里。
浪淘沙::赵长卿::窈窕绣帏深。窈窕娉婷。梅花初试晚妆新。那更娇痴年纪小，冰雪精神。举措忒轻盈。歌彻新声。柔肠魂断不堪听。但恐巫山留不住，飞作行云。
如梦令::赵长卿::居士年来懒散。凡事只从宽简。身外更无求，祗要夏凉冬暖。美满。美满。得过何须积趱。
卜算子::赵长卿::十载仰高明，一见心相许。来日孤舟西水门。风饱征帆腹。後夜起相思，明月清江曲。若见秋风寒雁来，能寄音书否。
眼儿媚::赵长卿::先来客路足伤悲。那更话别离。玉骢也解，知人欲去，骧首频嘶。马蹄动是三千里，後会莫相违。切须更把，丁香珍重，待我重期。
南乡子::赵长卿::楚楚窄衣裳。腰身占却，多少风光。共说春来春去事，凄凉。懒对菱花晕晓妆。闲立近红芳。游峰戏蝶，误采真香。何事不归巫峡去，思量。故来尘世断人肠。
南乡子::赵长卿::月转水晶盘。楼上初闻一鼓残。又是去年天气好，栏干。风动梅梢玉斗寒。无奈壮情阑。对酒如何欲强欢。谁道破愁须仗酒，君看。酒到愁多破亦难。
谒金门::赵长卿::灯乍灭。忽见一天明月。恰舞霓裳歌未歇。露寒回绛阙。羽服明晖玉雪。笑语轻参环。香泽恼人情不彻。夜长窗自白。
点绛唇::赵长卿::云宫鬟，淡黄衫子轻香透。晚凉时候。睡起新妆就。冰枕生寒，玉浸纤纤手。沈吟久。眉山敛秀。爱道奴家瘦。
菩萨蛮::赵长卿::春山已蹙眉峰绿。春心骀荡难拘束。惆怅为春伤。惜花心更狂。对花深有意。且向花前醉。花作有情香。与人相久长。
画堂春::赵长卿::当时巧笑记相逢。玉梅枝上玲珑。酒杯流处已愁浓。寒雁横空。去程无记更从容。到归来好事匆匆。一时分付不言中。此恨难穷。
如梦令::赵长卿::居士年来病酒。肉食百不宜口。蒲合与波，更着同蒿葱韭。亲手。亲手。分送卧龙诗友。
如梦令::赵长卿::别恨眉尖无数。後夜王孙何处。歌馆与妆楼，目断行云凝伫。凝伫。凝伫。忆泪千行红雨。
菩萨蛮::赵长卿::隔江一带春山好。平林新绿春光老。休去倚阑干。飞红不忍看。东流何处去。便是归舟路。芳草外斜阳。行人更断肠。
长相思::赵长卿::敛愁眉。恨依依。肠断关情怨别离。云中过雁悲。瘦因谁。病因谁。屈指无言忖後期。此时人怎知。
柳梢青::赵长卿::潇洒仙源。夭桃李，曾对华筵。歌媚惊尘，舞弯低月，满劝金船。鉴湖烟水连天。政归棹、红妆斗妍。花雾香中，人询居士，切莫多传。
好事近::赵长卿::不羡八千椿，不羡三偷桃客。也不羡他龟鹤，一总为凡物。羡君恰似老人星，长明无休息。好与中兴贤主，立维城勋绩。
朝中措::赵长卿::南楼风物一番新。春暮畀斯民。岂但仁人恺弟，更兼政事如神。
朝中措::赵长卿::文章学业继家声。名誉压群英。早岁掀腾仕，如公富贵难并。
朝中措::赵长卿::先生德行冠南丰。锦绣作心胸。暂屈徒劳州县，文章後进宗工。
念奴娇::赵长卿::桂华蟾魄，到中秋、祗有人闻一六。浩渺清风因唤起，千里吹飞鸿鹄。碧落翻花，瑶空隐瑞，声节琅筑。板怀玉燕，此时嘉梦重育。始信名在丹台，方八百，子已三千熟。麟脯灵瓜那更有，琼神仙。秋水春山，柳腰花面，一醉霓裳曲。长生清净，自然何用辟谷。
好事近::赵长卿::江上一江楼，楼上远山横翠。还更腰金骑鹤，引竹西歌吹。寿君春酒遣双壶，满引见深意。肯向龟荷香里，唤侬来同醉。
好事近::赵长卿::剑水霭欢声，喜庆间生人杰。一段葱葱佳气，扇熏风时节。今朝银艾佐琴堂，争把寿香。去去凤皇池上，见龟巢连叶。
柳长春・踏莎行::赵长卿::梅喜先春，雁惊未腊。于门瑞气浮周匝。正当月应上弦时，长庚梦与良辰合。螺水恩浓，江德洽。
武陵春::赵长卿::又是新逢三五夜，瑞气霭氤氲。万点灯和月色新。桃李倍添春。花县主人情思好，行乐逐良辰。
临江仙::赵长卿::天炎图生国瑞，蓝田暂屈英僚。始知文宿降璇霄。中元前五日，七夕後三朝。江风流临此政，少年潇洒奇标。行看峻擢相熙朝。功名前稷契，寿算等松乔。
喜迁莺::赵长卿::商轻透。动帘幕飞梧，乱飘庭。瑞气氤氲，沈檀初，烟喷宝台金兽。黄花美酒。天教占得，先他时候。诞元老，庆有声，此夕降生华胄。欢笑。宜称寿。弦管鼎沸，宫商方频奏。满捧瑶卮，华堂歌舞，拍转金钗斜溜。朱颜绿鬓，殷勤深愿，镇长如旧。叹滨海，道难留，指日荣迁飞骤。
鹊桥仙::赵长卿::云峰初敛，秋荣如洗，庭院金风初扇。葱葱佳气霭侯门，信天上、麒麟乍见。祝君此去，飞黄腾踏，日侍凝旒邃冕。和羹调味早归来，坐看取、蓬莱清浅。
柳梢青::赵长卿::晴雪楼台，试灯帘幕，适是元宵。罗绮娇春，帝城风景，今夜应饶。争知我系如匏，便そ月良天任教。早闭柴门，从他箫鼓，细打轻敲。
贺新郎::赵长卿::世谛人多错。阿谁将、虚名微利，放教轻著。万事莫非前定了，选甚微如饮酌。算徒诧、龙韬豹略。纵使龙头安尺木，更从教、豹变生三角。浑是梦，恍如昨。吾庐自笑常虚廓。对残编、磨穿枯砚，生涯微薄。负郭田园能有几，随分安贫守约。要不改、箪瓢颜乐。西掖百扉终须到，且嘲风咏月常相谑。更要甚，万金药。
东坡引::赵长卿::茅斋无客至。冰砚冻寒。南枝喜入新诗里。恼人频嚼蕊。恼人频嚼蕊。因思去腊江头醉。倚动客兴伤春意。经年自叹人如寄。
满庭芳::赵长卿::风力驱寒，云荣呈瑞，晓来到处花飞。遍装琼树，春意到南枝。便是渔蓑旧画，纶竿重、横玉低垂。今宵里，香闺邃馆，幽赏事偏宜。风流金马客，歌鬟醉拥，乌帽斜。问人间何处，鹏运天池。且共周郎按曲，音微误、首己先回。同心事，丹山路稳，长伴彩鸾归。
杏花天::赵长卿::乍凉淅淅风生幕。人独在、朱栏翠阁。吹箫信杳炉香薄。眉上新愁又觉。从前事、拟将拼却。梦不断、花梢柳萼。
临江仙::赵长卿::远岫螺头湿翠，流霞尾疏明。断虹斜界雨新晴。烟村灯火晚，江浦画难成。我向其间泛叶，终朝露渚风汀。老来心事最关情。不堪三弄笛，吹作断肠声。
辊绣球::赵长卿::流水奏鸣琴，风月净、天无星斗。翠岚堆里，苍岩深处，满林霜腻，暗香冻了，那禁频嗅。马上再三回首。
眼儿媚::赵长卿::南枝消息杳然间。寂寞倚雕栏。紫腰艳艳，青腰袅袅，风月俱闲。佳人环佩玉阑珊。作恶探花还。玉纤拈粟，樱唇呵粉，愁点眉弯。
菩萨蛮::赵长卿::日高犹恋珊瑚枕。羞红不忿花如锦。双燕运芹泥。燕归人未归。纵饶梳洗罢。朱户何曾跨。寂寞小房栊。回文和泪封。
鹧鸪天::赵长卿::落魄东吴二十春。风流诗句得清新。今年却恨花星照，再见温卿与远真。分楚佩，染巫云。赤绳结得短花茵。若非京口初相识，安得毗陵作故人。
浪淘沙::赵长卿::绿树转鸣禽。已是春深。杨花庭院日阴阴。帘外飞来双语燕，不寄归音。旧事懒追寻。空惹芳心。天涯消息远沈沈。记得年时中酒後，直至而今。
谒金门::赵长卿::春睡足。帘卷翠屏山曲。芳草沿阶横地轴。垂杨相映绿。暗忆旧欢难续。又是禁烟传烛。陌上踏青新结束。秋千谁共促。
侍香金童::赵长卿::一种春光，占断东君惜。算李、昭华争并得。粉腻酥融娇欲滴。端的尊前，旧曾相识。向夜阑、酒醒霜浓寒又力。但只与、冰姿添夜色。
菩萨蛮::赵长卿::新晴庭户春阴薄。东风不度重帘幕。第几小兰房。雏莺初弄黄。悄寒春未透。不解寻花柳。只恐渐春深。愁生求友心。
清平乐::赵长卿::紫箫声断。窗底春愁乱。试著春衫羞自看。窄似年时一半。一春长病厌厌。新来愁病重添。香冷倦熏金鸭，日高不卷珠帘。
好事近::赵长卿::齿颊带馀香，謦咳总成珠玉。剪碎袖罗花片，点金觥春绿。玉鱼花露自清凉，涓涓在郎腹。犹胜望梅消渴，对文君眉蹙。
品令::赵长卿::好事客。宫商内、吟得风清月白。主人幸有豪家意，後堂煞有春色。
武陵春::赵长卿::落了丹枫残了菊，秋色苦无多。谁唤西风泣泪罗，吹恨入星河。碧枝头金粟闹，曾扌乖翠云窝。
水调歌头::罗愿::秋宇净如水，月镜不安台。郁孤高处张乐，语笑脱氛埃。檐外白毫千丈，坐上银河万斛，心境两佳哉。俯仰共清绝，底处著风雷。问天公，邀月姊，愧凡才。婆娑人世，羞见蓬鬓漾金。来岁公归何处，照耀彩衣簪橐，禁直且休催。一曲庾江上，千古继韶陔。
失调名::罗愿::
醉翁操::楼钥::茫茫。苍苍。青山绕、千顷波光。新秋露风荷吹香。悠心地け然，生清凉。古岸摇垂杨。时有白鹭飞来双。隐君如在，鹤与翱翔。老仙何处，尚有流风未忘。琴与君兮宫商。酒与君兮杯觞。清欢殊未央。西山忽斜阳。
醉翁操::楼钥::冷然。清圆。谁弹。向屋山。何言。清风至阴德之天。悠馀响婵娟。方昼眠。迥立八风前。八音相宣知孰贤。有时悲壮，铿若龙泉。有时幽杳，彷佛猿吟鹤怨。忽若巍巍山巅。荡荡几如流川。聊将娱暮年。听之身欲仙。
导引::楼钥::孝宗纯孝，前圣更何加。高蹈处重华。丹成仙去龙远，越岸暮山遐。波臣先为卷寒沙。
导引::楼钥::吾皇尽孝，宗庙务崇尊。巨典备弥文。巍巍东向开基主，七世神孙。追思九闰整乾坤。
失调名::张良臣::
西江月::张良臣::四壁空围恨玉，十香浅捻啼绡。殷云度雨井桐凋。雁雁无书又到。别後钗分燕股，病馀镜减鸾腰。蛮江豆蔻影连梢。不道参横易晓。
烛影摇红::吴文英::碧澹山姿，暮寒愁沁歌眉浅。障泥南陌润轻酥，灯火深深院。入夜笙歌渐暖。彩旗翻、宜男舞遍。恣游不怕，素袜尘生，行裙红溅。银烛笼纱，翠屏不照残梅怨。洗妆清靥湿春风，宜带啼痕看。楚梦留情未散。素娥愁、天深信远。晓窗移枕，酒困香残，春阴帘卷。
烛影摇红::吴文英::天桂飞香，御花簇座千秋宴。笑从王母摘仙桃，琼醴双金盏。掌上龙珠照眼。映萝图、星晖海润。浮槎远到，水浅蓬莱，秋明河汉。宝月将弦，晚钩斜挂西帘卷。未须十日便中秋，争看清光满。净洗红尘障面。贺朝霖、催班正殿。喜回天上，紫府开筵，瑶池宣劝。
烛影摇红::吴文英::莓锁虹梁，稽山祠下当时见。横斜无分照溪光，珠网空凝遍。姑射青春对面。驾飞虬、罗浮路远。千年春在，新月苔池，黄昏山馆。花满河阳，为君羞褪晨妆茜。云根直下是银河，客老秋槎变。雨外红铅洗断。又晴匣、惊飞暮管。倚阑祗怕，弄水鳞生，乘东风便。
烛影摇红::吴文英::秋入灯花，夜深檐影琵琶语。越娥青镜洗红埃，山斗秦眉妩。相问金茸翠亩。认城阴、春耕旧处。晚春相应，新稻炊香，疏烟林莽。清磬风前，海沈宿袅芙蓉炷。阿香秋梦起娇啼，玉女传幽素。人驾梅槎未渡。试梧桐、聊分宴俎。采菱别调，留取蓬莱，霎时云住。
丑奴儿慢・采桑子慢::吴文英::东风未起，花上纤尘无影。峭云湿，凝酥深，乍洗梅清。钓卷愁丝，冷浮虹气海空明。若耶门闭，扁舟去懒，客思鸥轻。几度问春，倡红冶翠，空媚阴晴。看真色、千岩一素，天澹无情。
丑奴儿慢・采桑子慢::吴文英::空乍敛，波影帘花晴乱。正西子、梳妆楼上，镜舞青鸾。润逼风襟，满湖山色入阑干。天虚鸣籁，云多易雨，长带秋寒。遥望翠凹，隔江时见，越女低鬟。算堪羡、烟沙白鹭，暮往朝远。
木兰花慢::吴文英::紫骝嘶冻草，晓云锁、岫眉颦。正蕙雪初销，松腰玉瘦，憔悴真真。轻藜渐穿险磴，步荒苔、犹认瘗花痕。千古兴亡旧恨，半丘残日孤云。开尊。重吊吴魂。岚翠冷、洗微醺。问几曾夜宿，月明起看，剑水星纹。
木兰花慢::吴文英::步层丘翠莽，□□处、更春寒。渐晚色催阴，风花弄雨，愁起阑干。惊翰。带云去杳，任红尘、一片落人间。青冢麒麟有恨，卧听箫鼓游山。年年。叶外花前。腰艳楚、鬓成潘。叹宝奁瘗久，青萍共化，裂石空磐。尘缘。
木兰花慢::吴文英::送秋云万里，算舒卷、总何心。叹路转羊肠，人营燕垒，霜满蓬簪。愁侵。庾尘满袖，便封侯、那羡汉淮阴。一醉莼丝脍玉，忍教菊老松深。离音。又听西风，金井树、动秋吟。向暮江目断，鸿飞渺渺，天色沈沈。沾襟。
木兰花慢::吴文英::酹清杯问水，惯曾见、几逢迎。自越棹轻飞，秋莼归後，杞菊荒荆。孤鸣。舞鸥惯下，又渔歌、忽断晚烟生。雪浪闲销钓石，冷枫频落江汀。长亭。春恨何穷，目易尽、酒微醒。怅断魂西子，凌波去杳，环佩无声。阴晴。
木兰花慢::吴文英::润寒梅细雨，卷灯火、暗尘香。正万里胥涛，流花涨腻，春共东江。云樯。未传燕语，过罘、垂柳舞鹅黄。留取行人系马，软红深处闻莺。悠扬。霁月清风，凝望久、山苍。又紫箫一曲，还吹别调，楚际吴旁。仙方。
木兰花慢::吴文英::指罘晓月，动凉信、又催归。正玉涨松波，花穿画舫，无限红衣。青丝。傍桥浅系，问笛中、谁奏鹤南飞。西子冰销冷处，素娥宝镜圆时。清奇。好借秋光，临水色、写瑶卮。向醉中织就，天孙云锦，一杼新诗。依稀。
木兰花慢::吴文英::几临流送远，渐荒落、旧邮亭。念西子初来，当时望眼，啼雨难晴。娉婷。素亭共载，到越吟、翻调倚吴声。得意东风去棹，怎怜会重离轻。云零。梦绕浮觞，流水畔、叙幽情。恨赋笔分携，江山委秀，桃李荒荆。经行。
喜迁莺::吴文英::凡尘流水。正春在、绛阙瑶阶十二。暖日明霞，天香盘锦，低映晓光梳洗。故苑浣花沈恨，化作妖红斜紫。困无力，倚阑干，还倩东风扶起。公子。留意处，罗盖牙签，一一花名字。小扇翻歌，密围留客，云叶翠温罗绮。艳波紫金杯重，人倚妆台微醉。夜和露，翦残枝，点点花心清泪。
喜迁莺::吴文英::烟空白鹭。乍飞下、似呼行人相语。细春波，微痕秋月，曾认片帆来去。万顷素云遮断，十二红帘钩处。黯愁远，向虹腰，时送斜阳凝伫。轻许。孤梦到，海上玑宫，玉冷深窗户。遥指人间，隔江烟火，漠漠水摇暮。看葺断矶残钓，替却珠歌雪舞。吟未了，去匆匆，清晓一阑烟雨。
喜迁莺::吴文英::江亭年暮。趁飞雁、又听，数声柔橹。蓝尾杯单，胶牙饧澹，重省旧时羁旅。雪舞野梅篱落，寒拥渔家门户。晚风峭，作初番花讯，春还知否。何处。围艳冶、红烛画堂，博良宵午。谁念行人，愁先芳草，轻送年华如羽。自剔短檠不睡，空索彩桃新句。便归好，料鹅黄，已染西池千缕。
喜迁莺::吴文英::冬分人别。渡倦客晚潮，伤头俱雪。雁影秋空，蝶情春荡，几处路穷车绝。把酒共温寒夜，倚绣添慵时节。又底事，对愁云江国，离心还折。吴越。重会面，点检旧吟，同看灯花结。儿女相思，年华轻送，邻户断声噎。待移杖藜雪後，犹怯蓬莱寒阔。最起晚，任鸦林催晓，梅窗沈月。
探芳信::吴文英::夜寒重。见羽葆将迎，飞琼入梦。整素妆归处，中宵按瑶凤。舞春歌夜棠梨岸，月冷和云冻。画船中、太白仙人，锦袍初拥。应过语溪否，试笑挹中郎，还叩清弄。粉黛湖山，欠携酒、共飞。
探芳信::吴文英::暖风定。正卖花吟春，去年曾听。旋自洗幽兰，银瓶钓金井。斗窗香暖悭留客，街鼓还催暝。调雏莺、试遣深杯，唤将愁醒。灯市又重整。待醉勒游缰，缓穿斜径。暗忆芳盟，绡帕泪犹凝。
探芳信::吴文英::为春瘦。更瘦如梅花，花应知否。任枕函云坠，离怀半中酒。雨声楼阁春寒里，寂寞收灯後。甚年年、斗草心期，探花时候。娇懒强拈绣。暗背里相思，闲供晴昼。玉合罗囊，兰膏渍红豆。
探芳信::吴文英::转芳径。见雾卷晴漪，鱼弄游影。旋解缨濯翠，临流抚菱镜。半林竹色香处，意足多新咏。试衣单、雁欲来时，旧寒才定。门巷对深静。但酒敌春浓，棋消日永。旧曲猗兰，待留向、月中听。
探芳信::吴文英::探春到。见彩花钗头，玉燕来早。正紫龙眠重，明月弄清晓。夜尘不浸银河水，金盎供新澡。镇帷犀、护紧东风，秀藏芝草。星斗粲怀抱。问雾暖蓝田，玉长多少。禁苑传香，柳边语、听莺报。
声声慢::吴文英::蓝云笼晓，玉树悬秋，交加金钏霞枝。人起昭阳，禁寒粉栗生肌。浓香最无著处，渐冷香、风露成霏。绣茵展，怕空阶惊坠，化作萤飞。三十六宫愁重，问谁持金锸，和月都移。掣锁西厢，清尊素手重携。秋来鬓华多少，任压花低。正摇落，叹淹留、客又未归。
声声慢::吴文英::云深山坞，烟冷江皋，人生未易相逢。一笑灯前，钗行两两春容。清芳夜争真态，引生香、撩乱东风。探花手，与安排金屋，懊恼司空。憔悴翘委佩，恨玉奴销瘦，飞趁轻鸿。试问知心，尊前谁最情浓。连呼紫云伴醉，小丁香、才吐微红。还解语，待携归、行雨梦中。
声声慢::吴文英::檀栾金碧，婀娜蓬莱，游云不蘸芳洲。露柳霜莲，十分点缀成秋。新弯画眉未稳，似含羞、低护墙头。愁送远，驻西台车马，共惜临流。知道池亭多宴，掩庭花、长是惊落秦讴。腻粉阑干，犹闻凭袖香留。输他翠涟拍，瞰新妆、时浸明眸。帘半卷，带黄花、人在小楼。
声声慢::吴文英::春星当户，眉月分心，罗屏绣幕围香。歌缓□□，轻尘暗簌文梁。秋桐泛商丝雨，恨未回、飘雪垂杨。连宝镜，更一家姊妹，曾入昭阳。莺燕堂深谁到，为殷勤、须放醉客疏狂。量减离怀，孤负蘸甲清觞。曲中倚娇佯误，算只图、一顾周郎。花镇好，驻年华、长在琐窗。
声声慢::吴文英::寒筲惊坠，香豆初收，银妆一夜霜深。乱泻明珠，金盘来荐清斟。绿窗细剥檀皱，料水晶、微损春簪。风韵处，惹手香酥润，樱口脂侵。重省追凉前事，正风吟莎井，月碎苔阴。颗颗相思，无情漫搅秋心。银台翦花杯散，梦阿娇、金屋沈沈。甚时见，露十香、钗燕坠金。
声声慢::吴文英::清漪衔苑，御水分流，阿阶西北青红。朱浮云，碧窗宿雾。璇题净横秋影，笑南飞、不过新鸿。延桂影，见素娥梳洗，微步琼空。城外湖山十里，想无时长敞，罨画帘栊。暗柳回堤，何须系马金狨。莺花翰林千首，彩毫飞、海雨天风。凤池上，又相思、春夜梦中。
声声慢::吴文英::六铢衣细，一叶舟轻，黄芦堪笑浮槎。何处汀洲，云澜锦浪无涯。秋姿澹凝水色，艳真香、不染春华。笑归去，傍金波开户，翠屋为家。回施红妆青镜，与一川平绿，五月晴霞。玉杯中，西风不到窗纱。端的旧莲深薏，料采菱、新曲羞夸。秋潋滟，对年年、人胜似花。
声声慢::吴文英::莺围橙径，鲈跃莼波，重来雨过中秋。酒市渔乡，西风胜似春柔。宿舂去年村墅，看黄云、还委西畴。凤池去，信吴人有分，借与迟留。应是香山续梦，又凝香追咏，重到苏州。青鬓江山，足成千岁风流。围腰御仙花底，衬月中、金粟香浮。夜宴久，揽秋云、平倚画楼。
声声慢::吴文英::旋移轻，浅傍垂虹，还因送客迟留。泪雨横波，遥山眉上新愁。行人倚阑心事，问谁知、只有沙鸥。念聚散，几枫丹霜渚，莼绿春洲。渐近香菰炊黍，想红丝织字，未远青楼。寂寞渔乡，争如连醉温柔。西窗夜深翦烛，梦频生、不放云收。共怅望，认孤烟、起处是州。
高阳台::吴文英::修竹凝妆，垂杨驻马，凭阑浅画成图。山色谁题，楼前有雁斜书。东风紧送斜阳下，弄旧寒、晚酒醒馀。自销凝，能几花前，顿老相如。伤春不在高楼上，在灯前枕，雨外熏炉。怕舣游船，临流可奈清。
高阳台::吴文英::宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。寿阳空理愁鸾。问谁调玉髓，暗补香瘢。细雨归鸿，孤山无限春寒。
高阳台::吴文英::淝水秋寒，淮堤柳色，别来几换年光。紫马行迟，才生梦草池塘。便乘丹凤天边去，禁漏催、春殿称觞。过松江，雪弄飞花，冰解鸣。芳洲酒社词场。赋高台陈迹，曾醉吴王。重上逋山，诗清月瘦昏黄。
高阳台::吴文英::风袅垂杨，雪销蕙草，何如清润潘郎。风月襟怀，挥豪倚马成章。仙都观里桃千树，映曲尘、十里荷塘。未归来，应恋花洲，醉玉吟香。东风晴昼浓如酒，正十分皓月，一半春光。燕子重来，明朝传梦西窗。
高阳台::吴文英::帆落回潮，人归故国，山椒感慨重游。弓折霜寒，机心已堕沙鸥。灯前宝剑清风断，正五湖、雨笠扁舟。最无情，岩上闲花，腥染春愁。当时白石苍松路，解勒回玉辇，雾掩山羞。木客歌阑，青春一梦荒丘。
倦寻芳::吴文英::坠瓶恨井，分镜迷楼，空闲孤燕。寄别崔徽，清瘦画图春面。不约舟移杨柳系，有缘人映桃花见。叙分携，悔香瘢漫，绿鬟轻翦。听细语、琵琶幽怨。客鬓苍华，衫袖湿遍。渐老芙蓉，犹自带霜宜看。
倦寻芳::吴文英::海霞倒影，空雾飞香，天市催晚。暮靥宫梅，相对画楼帘卷。罗袜轻尘花笑语，宝钗争艳春心眼。乱箫声，正风柔柳弱，舞肩交燕。念窈窕、东邻深巷，灯外歌沈，月上花浅。梦雨离云，点点漏壶清怨。
倦寻芳::吴文英::暮帆挂雨，冰岸飞梅，春思零乱。送客将归，偏是故宫离苑。醉酒曾同凉月舞，寻芳还隔江尘面。去难留，怅芙蓉路窄，绿杨天远。便系马、莺边清晓，烟草晴花，沙润香软。烂锦年华，谁念故人游倦。
三姝媚::吴文英::吹笙池上道。为王孙重来，旋生芳草。水石清寒，过半春犹自，燕沈莺悄。樨柳阑干，晴荡漾、禁烟残照。往事依然，争忍重听，怨红凄调。曲榭方亭初扫。印藓迹双鸳，记穿林窈。顿隔年华，似梦回花上，露平晓。
三姝媚::吴文英::湖山经醉惯。溃春衫、啼痕酒痕无限。又客长安，叹断襟零袂，尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断。但怪得、当年梦缘能短。绣屋秦筝，傍海棠偏爱，夜深开宴。
三姝媚::吴文英::酣春青镜里。ピ照晴波明眸，暮云愁髻。ピ半绿垂丝，正楚腰纤瘦，舞衣初试。ピ燕客飘零，烟树冷、青骢曾系。ピ画馆朱楼，还把清尊，慰春憔悴。ピ离苑幽芳深闭。ピ恨浅薄东风，褪花销腻。ピ彩翻歌，最赋情、偏在笑红颦翠。ピ
昼锦堂::吴文英::舞影灯前，箫声酒外，独鹤华表重归。旧雨残云仍在，门巷都非。愁结春情迷醉眼，老怜秋鬓倚蛾眉。难忘处，犹恨绣笼，无端误放莺飞。当时。征路远，欢事差，十年轻负心期。楚梦秦楼相遇，共叹相违。
汉宫春::吴文英::花姥来时，带天香国艳，羞掩名姝。日长半娇半困，宿酒微苏。沈香槛北，比人间、风异烟殊。春恨重，盘云坠髻，碧花翻吐琼盂。洛苑旧移仙谱，向吴娃深馆，曾奉君娱。猩唇露红未洗，客鬓霜铺。
汉宫春::吴文英::名压年芳，倚竹根新影，独照清漪。千年禹梁藓碧，重发南枝。冰凝素质，遣凡桃、羞濯尘姿。寒正峭，东风似海，香浮夜雪春霏。练鹊锦袍仙使，有青娥传梦，月转参移。逋山傍莺系马，玉翦新辞。
汉宫春::吴文英::怀得银符，卷朝衣归袖，犹惹天香。星移太微几度，飞出西江。吴城驻马，趁鲈肥、腊蚁初尝。红雾底，金门候晓，争如小队春行。何用倚楼看镜，算橘中深趣，日月偏长。江山待吟秀句，梅靥催妆。
秋霁::吴文英::一水盈盈，汉影隔游尘，净洗寒绿。秋沐平烟，日回西照，乍惊饮虹天北。彩阑翠馥。锦云直下花成屋。试纵目。空际、醉乘风露跨黄鹄。追想缥缈，钓雪松江，恍然烟蓑，秋梦重续。问何如、临池脍玉，扁舟空舣洞庭宿。
花心动::吴文英::入眼青红，小玲珑、飞檐度云微湿。绣槛展春，金屋宽花，谁管采菱波狭。翠深知是深多少，不都放、夕阳红入。待装缀，新漪涨翠，小圜荷叶。此去春风满箧。应时锁蛛丝，浅虚尘榻。夜雨试灯，晴雪吹梅，趁取玳簪重盍。
花心动::吴文英::十里东风，袅垂杨、长似舞时腰瘦。翠馆朱楼，紫陌青门，处处燕莺晴昼。乍看摇曳金丝细，春浅映、鹅黄如酒。嫩阴裹，烟滋露染，翠娇红溜。此际雕鞍去久。空追念邮亭，短枝盈首。海角天涯，寒食清明，泪点絮花沾袖。
龙山会::吴文英::石径幽云冷，步障深深，艳锦青红亚。小桥和梦过，仙佩杳、烟水茫茫城下。何处不秋阴，问谁借、东风艳冶。最娇娆，愁侵醉颊，泪销红洒。摇落翠莽平沙，竞挽斜阳，驻短亭车马。晓妆羞未堕。沈恨起、金谷魂飞深夜。惊雁落清歌，酹花倩、觥船快泻。
八声甘州::吴文英::渺空烟四远，是何年、青天坠长星。幻苍崖云树，名娃金屋，残霸宫城。箭径酸风射眼，腻水染花腥。时双鸳响，廊叶秋声。宫里吴王沈醉，倩五湖倦客，独钓醒醒。问苍波无语，华发奈山青。
八声甘州::吴文英::步晴霞倒影，洗闲愁、深杯滟风漪。望越来清浅，吴杳霭，江雁初飞。辇路凌空九险，粉冷濯妆池。歌舞烟霄顶，乐景沈晖。别是青红阑槛，对女墙山色，碧澹宫眉。问当时游鹿，应笑古台非。
八声甘州::吴文英::记行云梦影，步凌波、仙衣翦芙蓉。念杯前烛下，十香袖，玉暖屏风。分种寒花旧盎，藓土蚀吴蛩。人远云槎渺，烟海沈蓬。重访樊姬邻里，怕等闲易别，那忍相逢。试潜行幽曲，心荡□匆匆。
新雁过妆楼::吴文英::梦醒芙蓉。风檐近、挥疑佩玉丁东。翠微流水，都是惜别行踪。宋玉秋花相比瘦，赋情更苦似秋浓。小黄昏，绀云暮合，不见征鸿。宜城当时放客，认燕泥旧迹，返照楼空。夜阑心事，灯外败壁哀蛩。
新雁过妆楼::吴文英::阆苑高寒。金枢动、冰宫桂树年年。翦秋一半，难破万户连环。织锦相思楼影下，细钗暗约小帘间。共无眠。素娥惯得，西坠阑干。谁知壶中自乐，正醉围夜玉，浅斗婵娟。雁风自劲，云气不上凉天。
凄凉犯::吴文英::空江浪阔。清尘凝、层层刻碎冰叶。水边照影，华裾曳翠，露搔泪湿。湘烟暮合。□尘袜、凌波半涉。怕临风、□欺瘦骨，护冷素衣叠。樊姊玉奴恨，小细疏唇，洗妆轻怯。汜人最苦，粉痕深、几重愁靥。
尾犯::吴文英::翠被落红妆，流水腻香，犹共吴越。十载江枫，冷霜波成缬。灯院静、凉花乍翦，桂园深、幽香旋折。醉云吹散，晚树细蝉，时替离歌咽。长亭曾送客，为偷赋、锦雁留别。泪接孤城，渺平芜烟阔。
尾犯::吴文英::绀海掣微云，金井暮凉，梧韵风急。何处楼高，想清光先得。江汜冷、冰绡乍洗，素娥，菱花再拭。影留人去，忍向夜深，帘户照陈迹。竹房苔径小，对日暮、数尽烟碧。露蓼香泾，记年时相识。
东风第一枝::吴文英::倾国倾城，非花非雾，春风十里独步。胜如西子妖娆，更比太真澹泞。铅华不御。漫道有、巫山洛浦。似恁地、标格无双，镇锁画楼深处。曾被风、容易送去。曾被月、等闲留住。似花翻使花羞，似柳任从柳妒。不教歌舞。恐化作、彩云轻举。信下蔡、阳城俱迷，看取宋玉词赋。
夜合花::吴文英::柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长。翦蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂。
探春慢::吴文英::径苔深，念断无故人，轻敲幽户。细草春回，目送流光一羽。重云冷，哀雁断，翠微空，愁蝶舞。荡鸣澌，游蓬小，梦枕残云惊寤。还识西湖醉路。向柳下并鞍，银袍吹絮。事影难追，那负灯床闻雨。
柳梢青::吴文英::断梦游轮。孤山路杳，越树阴新。流水凝酥，征衫沾泪，都是离痕。玉屏风冷愁人。醉烂漫、梅花翠云。傍夜船回，惜春门掩，一镜香尘。
生查子::吴文英::暮云千万重，寒梦家乡远。愁见越溪娘，镜里梅花面。醉情啼枕冰，往事分钗燕。三月灞陵桥，心翦东风乱。
一翦梅::吴文英::远目伤心楼上山。愁里长眉，别後峨鬟。暮云低压小阑干。教问孤鸿，因甚先还。瘦倚溪桥梅夜寒。雪欲消时，泪不禁弹。翦成钗胜待归看。春在西窗，灯火更阑。
点绛唇::吴文英::春未来时，酒携不到千岩路。瘦还如许。晚色天寒处。无限新愁，难对风前语。行人去。暗消春素。横笛空山暮。
西江月::吴文英::枝袅一痕雪在，叶藏几豆春浓。玉奴最晚嫁东风。来结梨花幽梦。香力添熏罗被，瘦肌犹怯冰绡。绿阴青子老溪桥。羞见东邻娇小。
桃源忆故人::吴文英::越山青断西陵浦。一片密阴疏雨。潮带旧愁生暮。曾折垂杨处。桃根桃叶当时渡。呜咽风前柔橹。燕子不留春住。空寄离樯语。
木兰花慢::吴文英::记琼林宴起，软红路、几西风。想汉影千年，荆江万顷，槎信长通。金狨。锦赐马，又霜横、汉节枣仍红。细柳春阴喜色，四郊秋事年丰。从容。岁晚玉关，长不闭、静边鸿。访五昌旧垒，山川相缪，日费诗筒。兰宫。
夜行船::吴文英::碧清漪方镜小。绮疏净、半尘不到。古鬲香深，宫壶花换，留取四时春好。楼上眉山云窈窕。
朝中措::吴文英::吴山相对越山青。湘水一春平。粉字情深题叶，红波香染浮萍。
风入松::吴文英::一帆江上暮潮平。骑鹤过瑶京。湘波山色青天外，红香荡、玉佩东丁。西圃仍圆夜月，南风微弄秋声。阿咸才俊玉壶冰。王母最怜生。万年枝上千年叶，垂杨鬓、春共青青。连唤碧筒传酒，云回一曲双成。
西江月::吴文英::清梦重游天上，古香吹下云头。箫声三十六宫愁。高处花惊风骤。客路羁情不断，阑干晚色先收。千山浓绿未成秋。谁见月中人瘦。
朝中措::吴文英::殷云凋叶晚晴初。篱落认奚奴。才近西窗灯火，旋收残夜琴书。
声声慢::吴文英::凭高入梦，摇落关情，寒香吹尽空岩。坠叶消红，欲题秋讯难缄。重阳正隔残照，趁西风、不响云尖。乘半暝、看残山濯翠，剩水开奁。暗省长安年少，几传杯吊甫，把菊招潜。身老江湖，心随飞雁天南。乌纱倩谁重整，映风林、钓玉纤纤。漏声起，乱星河、入影画檐。
点绛唇::吴文英::金井空阴，枕痕历尽秋声闹。梦长难晓。月树愁鸦悄。梅压檐梢，寒蝶寻香到。窗黏了。翠池春小。波冷鸳鸯觉。
点绛唇::吴文英::明月茫茫，夜来应照南桥路。梦游熟处。一枕啼秋雨。可惜人生，不向吴城住。心期误。雁将秋去。天远青山暮。
玉楼春::吴文英::阑干独倚天涯客。心影暗雕风叶寂。千山秋入雨中青，一雁暮随云去急。霜花强弄春颜色。
柳梢青::吴文英::翠嶂围屏。留连讯景，花外油亭。澹色烟昏，浓光清晓，一幅闲情。辋川落日渔罾。写不尽、人间四并。亭上秋声，莺笼春语，难入丹青。
浣溪沙::吴文英::秦黛横愁送暮云。越波秋浅暗啼昏。空庭春草绿如裙。彩扇不歌原上酒，青门频返月中魂。花开空忆倚阑人。
浣溪沙::吴文英::一曲鸾箫别彩云。燕钗尘涩镜华昏。灞桥舞色褪蓝裙。湖上醉迷西子梦，江头春断倩离魂。旋缄红泪寄行人。
一翦梅::吴文英::老色频生玉镜尘。雪澹春姿，越看精神。溪桥人去几黄昏。流水泠泠，都是啼痕。烟雨轻寒暮掩门。萼绿灯前，酒带香温。风情谁道不因春。春到一分，花瘦一分。
燕归梁::吴文英::一片游尘拂镜湾。素影护梅残。行人无语看春山。背东风、两苍颜。梦飞不到梨花外，孤馆闭、五更寒。
乌夜啼::吴文英::醉痕深晕潮红。睡初浓。寒食来时池馆，旧东风。银烛换。月西转。
浪淘沙::吴文英::绿树越溪湾。过雨云殷。西陵人去暮潮还。铅泪结成红粟颗，封寄长安。别味带生酸。愁忆眉山。小楼灯外栋花寒。衫袖醉痕花睡在，犹染微丹。
蹋莎行・踏莎行::吴文英::润玉笼绡，檀樱倚扇。绣圈犹带脂香浅。榴心空叠舞裙红，艾枝应压愁鬟乱。午梦千山，窗阴一箭。
浪淘沙::吴文英::山远翠眉长。高处凄凉。菊花清瘦杜秋娘。净洗绿杯牵露井，聊荐幽香。乌帽压吴霜。风力偏狂。一年佳节过西厢。秋色雁声愁几许，都在斜阳。
思佳客::吴文英::钗燕拢云睡起时。隔墙折得杏花枝。青春半面妆如画，细雨三更花又飞。轻爱别，旧相知。
满江红::吴文英::竹下门敲，又呼起、胡蝶梦清。闲里看、邻墙梅子，几度仁生。灯外江湖多夜雨，月边河汉独晨星。向草堂、清晓卷琴书，猿鹤惊。宫漏静，朝马鸣。西风起，已关情。料希音不在，女瑟娲笙。莲荡折花香未晚，野舟横渡水初晴。看高鸿、飞上碧云中，秋一声。
极相思::吴文英::玉纤风透秋痕。凉与素怀分。乘鸾归後，生绡净翦，一片冰云。
思佳客::吴文英::丹桂花开第二番。东篱展却宴期宽。人间宝镜离仍合，海上仙槎去复还。分不尽，半凉天。
醉落魄・一斛珠::吴文英::春温红玉。纤衣学翦娇鸦绿。夜香烧短银屏烛。偷掷金钱，重把寸心卜。翠深不碍鸳鸯宿。采菱谁记当时曲。
朝中措::吴文英::楚皋相遇笑盈盈。江碧远山青。露重寒香有恨，月明秋佩无声。
杏花天::吴文英::蛮姜豆蔻相思味。算却在、春风舌底。江清爱与消残醉。悴憔文园病起。停嘶骑、歌眉送意。记晓色、东城梦里。
满江红::吴文英::露初英，早遗恨、参差九日。还却笑、萸随节过，桂凋无色。杯面寒香蜂共泛，篱根秋讯蛩催织。爱玲珑、筛月水屏风，千枝结。芳井韵，寒泉咽。霜著处，微红湿。共评花索句，看谁先得。好漉乌巾连夜醉，莫愁金细无人拾。算遗踪、犹有枕囊留，相思物。
朝中措::吴文英::海东明月锁云阴。花在月中心。天外幽香轻漏，人间仙影难寻。
梦行云::吴文英::簟波皱纤。朝炊熟。眠未足。青奴细腻，未拌真珠斛。素莲幽怨风前影，搔头斜坠玉。画阑枕水，垂杨疏雨，青丝乱、如乍沐。
天香::吴文英::碧藕藏丝，红莲并蒂，荷塘水暖香斗。窈窕文窗，深沈书幔，锦瑟岁华依旧。洞箫韵里，同跨鹤、青田碧岫。菱镜妆台挂玉，芙蓉艳褥铺绣。西邻障蓬澡手。共华朝、梦兰分秀。未冷绮帘犹卷，浅冬时候。秋到霜黄半亩。
谒金门::吴文英::鸡唱晚。斜照西窗白暖。一沈午酲幽梦远。素衾春絮软。紫燕红楼歌断。锦瑟华年一箭。偷果风流输曼倩。昼际生绣线。
点绛唇::吴文英::香泛罗屏，夜寒著酒宜偎倚。翠偏红坠。唤起芙蓉睡。一曲伊州，秋色芭蕉里。娇和醉。眼情心事。愁隔湘江水。
夜游宫::吴文英::人去西楼雁杳。叙别梦、扬州一觉。云澹星疏楚山晓。听啼乌，立河桥，话未了。雨外蛩声早。细织就、霜丝多少。
瑶华::吴文英::秋风采石，羽扇挥兵，认紫骝飞跃。江蓠塞草，应笑春、空锁凌烟高阁。胡歌奏陇，问铙鼓、新词谁作。有秀荪、来染吴香，瘦马青刍南陌。冰澌细响长桥，荡波底蛟腥，不霜锷。乌丝醉墨，红袖暖、十里湖山行乐。
思佳客::吴文英::自唱新词送岁华。鬓丝添得老生涯。十年旧梦无寻处，几度新春不在家。衣懒换，酒难赊。
六丑::吴文英::渐新鹅映柳，茂苑锁、东风初掣。馆娃旧游，罗襦香未灭。玉夜花节。记向留连处，看街临晚，放小帘低揭。星河潋艳春云热。笑靥梅，仙衣舞缬。澄澄素娥宫阙。醉西楼十二，铜漏催彻。红消翠歇。叹霜簪练发。过眼年光，旧情尽别。泥深厌听啼。恨愁霏润沁，陌头尘袜。青鸾杳、细车音绝。却因甚、不把欢期，付与少年华月。
青玉案::吴文英::东风客雁溪边道。带春去、随春到。认得踏青香径小。伤高怀远，乱云深处，目断湖山杳。梅花似惜行人老。不忍轻飞送残照。
采桑子::吴文英::茜罗结就丁香颗，颗颗相思。犹记年时。一曲春风酒一卮。彩鸾依旧乘云到，不负心期。清睡浓时。香趁银屏胡蝶飞。
水龙吟::吴文英::好山都在西湖，斗城转北多流水。屋边五亩，桥通双沼，平烟蘸翠。旋叠云根，半开竹径，鸥来须避。四时长把酒，临花傍月，无一日、不春意。独乐当时高致。醉吟篇、如今还继。举头见日，葵心倾□，□□归计。浮碧亭□，泛红波迥，桃源人世。待天香□□，开时又胜，翠阴青子。
望江南・忆江南::吴文英::三月暮，花落更情浓。人去秋千闲挂月，马停杨柳倦嘶风。堤畔画船空。恹恹醉，长日小帘栊。
采桑子::吴文英::水亭花上三更月，扇与人闲。弄影阑干。玉燕重抽拢坠簪。心期偷卜新莲子，秋入眉山。翠破红残。半簟湘波生晓寒。
清平乐::吴文英::柔柯翦翠。胡蝶双飞起。谁堕玉细花径里。香带熏风临水。露红滴□秋枝。金泥不染禅衣。结得同心成了，任教春去多时。
燕归梁::吴文英::白玉搔头坠髻松。怯冷翠裙重。当时离佩解丁东。澹云低、暮江空。青丝结带鸳鸯盏，岁华晚、又相逢。
西江月::吴文英::江上桃花流水，天涯芳草青山。楼台春锁碧湾。都入行人望眼。一镜波平鸥去，千林日落鸦还。天风袅袅送轻帆。蓦过星槎银汉。
满江红::吴文英::翠暮深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。
夜行船::吴文英::鸦带斜阳归远树。无人听、数声钟暮。日与愁长，心灰香断，月冷竹房扃户。画扇青山吴苑路。
好事近::吴文英::翠冷石床云，海上偷传新曲。弹作一檐风雨，碎芭蕉寒绿。冰泉轻泻翠筒香，林果荐红玉。早是一分秋意，到临窗修竹。
鹧鸪天::吴文英::池上红衣伴倚阑。栖鸦常带夕阳还。殷云度雨疏桐落，明月生凉宝扇闲。乡梦窄，水天宽。小窗愁黛澹秋山。吴鸿好为传归信，杨柳阊门屋数间。
虞美人影・桃源忆故人::吴文英::黄包先著风霜劲。独占一年佳景。点点吴盐雪凝。玉脍和齑冷。洋园谁识黄金径。一棹洞庭秋兴。香荐兰皋汤鼎。残酒西窗醒。
花上月令::吴文英::文园消渴爱江清。酒肠怯，怕深觥。玉舟曾洗芙蓉水，泻清冰。秋梦浅，醉云轻。庭竹不收帘影去，人睡起，月空明。
卜算子::吴文英::凉挂晓云轻，声度西风小。井上梧桐应未知，一叶云鬟袅。来雁带书迟，别燕归程早。频探秋香开未开，恰似春来了。
凤栖梧・蝶恋花::吴文英::开过南枝花满院。新月西楼，相约同针线。高树数声蝉送晚。归家梦向斜阳断。夜色银河情一片。轻账偷欢，银烛罗屏怨。
霜天晓角::吴文英::烟林褪叶。红藉游人。十里秋声松路，岚云重、翠涛涉。伫立。闲素。
乌夜啼::吴文英::西风先到岩扃。月笼明。金露啼珠滴翠，小银屏。一颗颗，一星星。
夜行船::吴文英::逗晓阑干沾露水。归期杳、画檐鹊喜。粉汗馀香，伤秋中酒，月落桂花影里。屏曲巫山和梦倚。
凤栖梧・蝶恋花::吴文英::湘水烟中相见早。罗盖低笼，红拂犹娇小。妆镜明星争晚照。西风日送凌波杳。惆怅来迟羞窈窕。一霎留连，相伴阑干悄。
生查子::吴文英::当楼月半奁，曾买菱花处。愁影背阑干，素发残风露。神前鸡酒盟，歌断秋香户。泥落画梁空，梦想青春语。
霜天晓角::吴文英::香莓幽径滑。索绕秋曲折。帘额红摇波影，鱼惊坠、暗吹沫。浪阔。轻棹拨。
西江月::吴文英::添线绣床人倦，翻香罗暮烟斜。五更箫鼓贵人家。门外晓寒嘶马。帽压半檐朝雪，镜开千靥春霞。小帘沽酒看梅花。梦到林逋山下。
恋绣衾::吴文英::频摩书眼怯细文。小窗阴、天气似昏。兽炉暖、慵添困，带茶烟、微润宝薰。
杏花天::吴文英::鬓棱初翦玉纤弱。早春入、屏山四角。少年买困成欢谑。人在浓香绣幄。霜丝换、梅残梦觉。夜寒重、长安紫陌。
醉桃源・阮郎归::吴文英::五更枥马静无声。邻鸡犹怕惊。日华平晓弄春明。暮寒愁翳生。新岁梦，去年情。残宵半酒醒。
唐多令::吴文英::何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。年事梦中休。花空烟水流。
好事近::吴文英::雁外雨丝丝，将恨和愁都织。玉骨西风添瘦，减尊前歌力。袖香曾枕醉红腮，依约唾痕碧。花下凌波入梦，引春雏双。
忆旧游::吴文英::送人犹未苦，苦送春、随人去天涯。片红都飞尽，正阴阴润绿，暗裹啼鸦。赋情顿雪双鬓，飞梦逐尘沙。叹病渴凄凉，分香瘦减，两地看花。西湖断桥路，想系马垂杨，依旧斜。葵麦迷烟处，问离巢孤燕，飞过谁家。
宴清都::吴文英::病渴文园久。梨花月，梦残春故人旧。愁弹枕雨，衰翻帽雪，为情。千金醉跃骄骢，试问取、朱桥翠柳。痛恨不、买断斜阳，西湖酝入春酒。吴宫乱水斜烟，留连倦客，慵更回首。幽蛩韵苦，哀鸿叫绝，断音难偶。
金缕歌・贺新郎::吴文英::乔木生云气。访中兴、英雄陈迹，暗追前事。战舰东风悭借便，梦断神州故里。旋小筑、吴宫闲地。华表月明归夜鹤，叹当时、花竹今如此。枝上露，溅清泪。遨头小簇行春队。步苍苔、寻幽别坞，问梅开未。重唱梅边吸度曲，催发寒梢冻蕊。此心与、东君同意。
醉落魄・一斛珠::吴文英::柔怀难托。老天如水人情薄。烛痕犹刻西窗约。歌断梨云，留梦绕罗幕。寒更唱遍吹梅角。香消臂趁弓削。
朝中措::吴文英::晚妆慵理瑞云盘。针线傍灯前。燕子不归帘卷，海棠一夜孤眠。
青玉案::吴文英::短亭芳草长亭柳。记桃叶，烟江口。今日江村重载酒。残杯不到，乱红青冢，满地闲春绣。翠阴曾摘梅枝嗅。还忆秋千玉葱手。
青玉案::吴文英::新腔一唱双金斗。正霜落、分甘手。已是红窗人倦绣。春词裁烛，夜香温被，怕减银壶漏。吴天雁晓云飞後。百感情怀顿疏酒。
好事近::吴文英::飞露洒银床，叶叶怨梧啼碧。蕲竹粉连香汗，是秋来陈迹。藕丝空缆宿湖船，梦阔水云窄。还系鸳鸯不在，老红香月白。
杏花天::吴文英::幽欢一梦成炊黍。知绿暗、汀菰几度。竹西歌断芳尘去。宽尽经年臂缕。梅黄後、林梢更雨。小池面、啼红怨暮。
浪淘沙::吴文英::灯火雨中船。客思绵绵。离亭春草又秋烟。似与轻鸥盟未了，来去年年。往事一潸然。莫过西园。凌波香断绿苔钱。燕子不知春事改，时立秋千。
思佳客::吴文英::迷蝶无踪晓梦沈。寒香深闭小庭心。欲知湖上春多少，但看楼前柳浅深。愁自遣，酒孤斟。
采桑子慢::吴文英::桐敲露井，残照西窗人起。怅玉手、曾携乌纱，笑整风。水叶沈红，翠微云冷雁慵飞。楼高莫上，魂消正在，摇落江蓠。走马断桥，玉台妆榭，罗帕香遗。叹人老、长安灯外，愁换秋衣。醉把茱萸，细看清泪湿芳枝。重阳重处，寒花怨蝶，新月东篱。
古香慢::吴文英::怨娥坠柳，离佩摇荭，霜讯南圃。漫忆桥扉，倚竹袖寒日暮。还问月中游，梦飞过、金风翠羽。把残云、剩水万顷，暗熏冷麝凄苦。渐浩渺、凌山高处。秋澹无光，残照谁主。露粟侵肌，夜约羽林轻误。
蹋莎行・踏莎行::吴文英::杨柳风流，蕙花清润。苹□未数张三影。沈香倚醉调清平，新辞□□□□□。鲛室裁绡，□□□□。
失调名::吴文英::
烛影摇红::翁元龙::蜀锦华堂，宝筝频送花前酒。妖娆全在半开时，人试单衣後。花面围春竞秀。如红潮、玉腮微透。欲苏还坠，浅醉扶头，朦胧晴昼。金屋名姝，眼情空伫闲眉岫。世间还有此娉婷，拼尽珠量斗。真艳可令消受。倩莺催、天香共袖。冷烟庭院，淡月梨花，空教春瘦。
齐天乐::翁元龙::曲廊连苑吹笙道，重来暗尘都满。种石生云，移花带月，犹欠藏春庭院。年华过眼。便梅谢兰销，舞沈歌断。露井寒蛩，为谁清夜诉幽怨。人生乐事最少，有时得意处，光阴偏短。树色凝红，山眉弄碧，不与朱颜相恋。临风念远。叹蝶梦难追，鹭盟重换。一片斜阳，送人归骑晚。
菩萨蛮::翁元龙::春心莫共花争发。花开不管连环缺。梦断小楼空。杜鹃啼晓红。眼看连理树。纤手移筝柱。调遍错成声。无人知此情。
菩萨蛮::翁元龙::玉纤闲捻花间集。赤阑干对芭蕉立。薤叶晚生凉。竹阴移小床。拗莲牵藕线。藕断丝难断。弹水没鸳鸯。教寻波底香。
倦寻芳::翁元龙::燕帘挂晚。莺槛迷晴，花思零乱。试觅娉婷，日日傍湖亭苑。掷果墙阴窥驻马，采香深迳抛春扇。醉归来，任钗云半落，绣帘慵卷。念灿锦、年华如旧，飞絮游丝，萦恨难翦。
瑞龙吟::翁元龙::清明近。还是递趱东风，做成花讯。芳时一刻千金，半晴半雨、酬春未准。雁归尽。离字向人欲写，暗云难认。西园猛忆逢迎，翠纨障面，花间笑隐。曲径池莲平砌，绛裙曾与，濯香湔粉。无奈燕幕莺帘，轻负娇俊。青榆巷陌，蹋马红成寸。十年梦、秋千吊影，袜罗尘褪。事往凭谁问。昼长病酒添新恨。烟冷斜阳紧。
隔浦莲近・隔浦莲近拍::翁元龙::街檐插缀翠柳。憔悴清明後。泪蜡堆香径，一夜海棠中酒。枝上酸似豆。莺声骤。恨软弹筝手。眉袖。嘶骢过尽平芜，绿衬飞绣。沈红入水，渐做小莲离藕。亭冷沈香梦似旧。
玲珑四犯::翁元龙::窗外啼莺，报数日西园，花事都空。绣屋专房，姚魏渐邀新宠。葱翠试剪春畦，羞对酒、夜寒犹重。误暗期、绿架香洞。月黯小阶云冻。算春将揽邮亭。柳成圈、记人迎送。蜀魂怨染岩花色，泥径红成陇。
风流子::翁元龙::天阔玉屏空。轻阴弄、淡墨画秋容。正凉挂半蟾，酒醒窗下，露催新雁，人在山中。又一片，好秋花占了，香换却西风。箫女夜归，帐栖青凤，镜娥妆冷，钗坠金虫。西湖花深窈，闲庭砌、曾占席地歌钟。载取断云归去，几处房栊。
西江月::翁元龙::山色低衔小苑，春云暗宿空庭。秋千无月冷双绳。闲却画栏人静。一夜海棠如梦，半窗银烛多情。好花留不到清明。日日阴晴无定。
忆秦娥::翁元龙::三月时。杨花飞尽无花飞。无花飞。不教春去，争得春归。高楼望断黄金羁。绿窗眉黛伤新离。伤新离。好将别後，长做归时。
恋绣衾::翁元龙::兽炉烟重火半焦。卷帘时、雪意又销。过数点、残鸦外，想梅花、寒在灞桥。
水龙吟::翁元龙::画楼红湿斜阳，素妆褪出山眉翠。街声暮起，尘侵灯户，月来舞地。宫柳招莺，水荭飘雁，隔年春意。黯梨云，散作人间好梦，琼箫在、锦屏底。乐事轻随流水。暗兰消、作花心计。情丝万轴，因春织就，愁罗恨绮。昵沈迷香，占帘看夜，旧游轻醉。任孤山、剩雪残梅，渐懒跨、东风骑。
醉桃源・阮郎归::翁元龙::千丝风雨万丝晴。年年长短亭。暗黄看到绿成阴。春由他送迎。莺思重，燕愁轻。如人离别情。
谒金门::翁元龙::莺树暖。弱絮欲成芳茧。流水惜花流不远。小桥红欲满。原上草迷离苑。金勒晚风嘶断。等得日长春又短。愁深山翠浅。
绛都春::翁元龙::花娇半面。记蜜烛夜阑，同醉深院。衣袖粉香，犹未经年如年远。玉颜不趁秋容换。但换却、春游同伴。梦回前度，邮亭倦客，又拈笺管。慵按。梁州旧曲，怕离柱断弦，惊破金雁。霜被睡浓，不比花前良宵短。秋娘羞占东篱畔。
江城子::翁元龙::一年箫鼓又疏钟。爱东风。恨东风。吹落灯花，移在杏梢红。玉靥翠钿无半点，空湿透，绣罗弓。燕魂莺梦渐惺松。月帘栊。影迷。
西江月::翁元龙::画阁换黏春贴，宝筝抛学银钩。东风轻滑玉钗流。织就燕纹莺绣。隔帐灯花微笑，倚窗云叶低收。双鸳刺罢底尖头。剔雪闲寻豆蔻。
朝中措::翁元龙::花情偏与夜相投。心事鬓边羞。薰醒半床凉梦，能消几个开头。
鹊桥仙::翁元龙::天长地久，风流云散，惟有离情无算。从分金镜不成圆，到此夜、年年一半。轻罗暗网，蛛丝得意，多似妆楼针线。晓看玉砌淡无痕，但吹落、梧桐几片。
烛影摇红::翁孟寅::楼倚春城，锁窗曾共巢春燕。人生好梦比春风，不似杨花健。旧事如天渐远。奈情缘、素丝未断。镜尘埋恨，带粉栖香，曲屏寒浅。环佩空归，故园羞见桃花面。轻烟残下阑干，独自疏帘卷。一信狂风又晚。海棠花、随风满院。乱鸦归後，杜宇啼时，一声声怨。
阮郎归::翁孟寅::月高楼外柳花明。单衣怯露零。小桥灯影落残星。寒烟蘸水萍。歌袖窄，舞鬟轻。梨花梦满城。落红啼鸟两无情。春愁添晓酲。
齐天乐::翁孟寅::幽香不受春料理，青青尚馀秋鬓。曲岩隈，烟梳露浴，甘与菰蒲共隐。芳标瘦迥。看缨结丁香，带萦晴荇。恨水东流，楚江憔悴乱云暝。凄凉梦游故苑，纵妒花风暴，吹梦难醒。艳李妖桃，纡青佩紫，争似广文官冷。尘波万顷。算谁是同心，自怜孤影。收敛风流，素弦清夜永。
齐天乐::翁孟寅::红香十里铜驼梦，如今旧游重省。节序飘零，欢娱老大，慵立灯光蟾影。伤心对景。怕回首东风，雨晴难准。曲巷幽坊，管弦一片笑声近。飞棚浮动翠葆，看金钗半溜，春妒红粉。凤辇鳌山，云收雾敛，迤逦铜壶漏迥。霜风渐紧。展一幅青绡，净悬孤镜。带醉扶归，晓酲春梦稳。
摸鱼儿::翁孟寅::卷西风、方肥塞草，带钩何事东去。月明万里关河梦，吴楚几番风雨。江上路。二十载头颅，凋落今如许。凉生弄尘。叹江左夷吾，隆中诸葛，谈笑已尘土。寒汀外，还见来时鸥鹭。重来应是春暮。轻裘岘首陪登眺，马上落花飞絮。拼醉舞。谁解道，断肠贺老江南句。沙津少驻。举目送飞鸿，幅巾老子，楼上正凝伫。
蝶恋花::万俟绍之::啼一声云榭晚。好梦惊回，蓬岛疑行遍。无绪东风帘自卷。香苞云压荼シ院。似有还无烟色展。絮暖鱼肥，时复吹池面。扇影著花蜂蝶见。药栏春静红尘远。
风入松::万俟绍之::一春心事与谁同。绿聚眉峰。小楼彻夜听鸣雨，想西园、锦绣成空。栏漾金鱼池水，钩闲紫燕帘风。年时忻折海棠红。来比芳容。如今玉减香销似，怕轻寒、懒出房栊。尘满谢娘吟卷，从教飞絮。
贺新郎::万俟绍之::决眦入飞鸟。正江南、梅雨初晴，乱山浮晓。凤去台空箫声断，惟有疏林鸦噪。但空锁、吴时花草。指点中原青山外，奈征尘、迷望愁云绕。佳丽地，谩凝眺。清风助我舒长啸。问其中、虚帘曲槛，阅人多少。风景不殊江山在，况是英雄未老。且拚与、尊前一笑。欲说前朝兴亡事，唤谪仙、来共传清。归路晚，月明照。
江神子・江城子::万俟绍之::十年心事上眉端。梦惊残。琐窗寒。云絮随风，千里度关山。琴里知音无觅处，妆粉淡，钏金宽。瑶箱吟卷懒重看。忆前欢。泪偷弹。
水龙吟::丁宥::雁风吹裂云痕，小楼一线斜阳影。残蝉抱柳，寒蛩入户，凄音忍听。愁不禁秋，梦还惊客，青灯孤枕。未更深，早是梧桐泫露，那更度、兰宵永。空叹银屏金井。醉乡醒、温柔乡冷。征尘倦扑，闲花谩舞，何心管领。葱指冰弦，蕙怀春锦，楚梅风韵。怅芙蓉城杳，蓝云依黯，锁巫峰暝。
法曲献仙音::丁宥::
失调名::丁宥::
六么令::丁宥::
瑞鹤仙::周氏::画楼帘卷翠。正柳约东风，摇荡春霁。缃桃雨才洗。似妆临宝镜。脂凝铅水。云偏髻子。坠钗梁、羞看燕垒。最堪怜，锦绣香中，早有片红飘砌。闲记。琴弹古调，曲按清商，旧年时事。屏山画里。江南信，梦中寄。感春浓怀抱，午酲初解，浅酌依然又醉。傍阑干、犹怯馀寒，倦和袖倚。
水龙
（上缺）玉带悬鱼，黄金铸印，侯封万户。待从头，缴纳君王，觅取爱卿归去。
南乡
生怕倚阑干。阁下溪声阁外山。惟有旧时山共水，依然。暮雨朝云去不远。应是蹑飞鸾。月下时时整佩环。月又渐低霜又下，更阑。折得梅花独自看。
乌夜
无端小雪廉纤。入平檐。金鸭旋添龙饼，莫开帘。寻梅约。开还落。
满江
筑室依崖，春风送、一帘山色。沙岛外，渔樵而已，别无闲客。醉後和友眠犊背，醒来瀹茗寻泉脉。把心情、分付陇头云，溪边石。身未老，头先白。人不见，山空碧。约钓竿共把，自惭钩直。相蜀吞吴成底事，何如只抱隆中膝。漫长歌、歌罢悄无言，看青壁。
洞仙
雕檐绮户，倚晴空如画。曾是吴王旧台榭。自浣纱去後，落日平芜，行云断，几见花开花谢。凄凉阑干外，一簇江山，多少图王共争霸。莫闲愁、金杯潋滟，对酒当歌，欢娱地、梦中兴亡休话。渐倚遍、西风晚潮生，明月里、鹭鹚背人飞下。
霜天晓角::赵希::娥戏剧。手种长生粒。宝干婆娑千古，飘芳吹满虚碧。韵色。檀露滴。
秋蕊香::赵希::髻稳冠宜翡翠。压鬓彩丝金蕊。远山碧浅蘸秋水。香暖榴裙衬地。亭亭二八馀年纪。恼春意。
摸鱼儿::孙吴会::八窗空、展宽秋影，长江流入尊俎。天围绀碧低群岫，斜日去鸿堪数。沈别浦。但目断、烟芜莽苍连平楚。晨钟暮鼓。算触景多愁，关人底事，倚槛听鸣橹。英雄恨，赢得名存北府。寄奴今寄何所。西风依旧潮来去，山海颉颃吞吐。霜月古。直耐冷、相随燕我瑶芝圃。掀髯起舞。看伏苍苔，龙吟翠葆，天籁奏韶舞。
临江
堤曲朱墙近远，山明碧瓦高低。好风二十四花期。骄骢穿柳去，文挟春飞。箫鼓晴雷殷殷，笑歌香雾霏霏，闲情不受酒禁持。断肠无立处，斜日欲归时。
吴山青・长相
金璞明。玉璞明。小小杯翠袖擎。满将春色盛。仙佩鸣。玉佩鸣。
庆宫春・高阳台::刘澜::春翦绿波，日明金渚，镜光尽浸寒碧。喜溢双蛾，迎风一笑，两情依旧脉脉。那时同醉，锦袍湿、乌纱侧。英雄何在，满目青山，飞下孤白。片帆谁上天门，我亦明朝，是天门客。平生高兴，青莲一叶，从此飘然八极。
瑞鹤仙::刘澜::向阳看未足。更露立阑干，日高人独。江空佩鸣玉。问烟鬟霞脸，为谁膏沐。情闲景淑。嫁东风、无媒自卜。凤台高，贪伴吹笙，惊下九天霜鸪。红蹙。花开不到，杜老溪庄，已公茅屋。山城水国。欢易断，梦难续。记年时马上，人酣花醉，乐奏开元旧曲。夜归来，驾锦漫天，绛纱万烛。
齐天乐::刘澜::玉钗分向金华後，回头路迷仙苑。落翠惊风，流红逐水，谁信人间重见。花深半面。尚歌得新词，柳家三变。绿叶阴阴，可怜不似那时看。刘郎今度更老，雅怀都不到，书带题扇。花信风高，苕溪月冷，明日云帆天远。尘缘较短。怪一梦轻回，酒阑歌散。别鹤惊心，感时花泪溅。
买陂塘・摸鱼儿::刘澜::御风来、翠乡深处，连天云锦平远。卧游已动蓬舟兴，那在芙蓉城畔。巾懒岸。任压顶嵯峨，满鬓丝零乱。飞吟水殿。载十丈青青，随波弄粉，菰雨泪如霰。斜阳外，也有新妆半面。无言应对花怨。西湖千顷腥尘暗。更忆鉴湖一片。何日见。试折藕占丝，丝与肠俱断。
水调歌头::魏庭玉::璧月挂银汉，冷浸一江秋。天公付我清赏，仙籍桂香浮。极目江山如画，际晚云烟凝紫，秋色豁羁愁。领看上雄观，波影动帘钩。雁排空，渔唱晚，楚天幽。湖阴一曲千载，成败倩谁筹。试问谪仙何处，唤起于湖同醉，小为作遨头。老子欲起舞，摆脱利名休。
贺新凉・贺新郎::魏庭玉::暮雨初收霁。凭阑干、一江新绿，远山凝翠。漠漠春阴添客思，怅望天涯无际。又猛省、平生行止。楚尾吴头多少恨，付吟边、醉里消磨矣。浮世事，只如此。阳关三叠徒劳耳。也何须、琵琶江上，掩青衫泪。一斗百篇乘逸兴，要借青天为纸。儿辈诧、龙蛇飞起。
晴偏好::李霜涯::平湖百顷生芳草。芙蓉不照红颠倒。
渔父词・渔父::王谌::兰芷流来水亦香。满汀鸥鹭动斜阳。
渔父词・渔父::王谌::翁妪齐眉妇亦贤。小姑颜貌正笄年。
渔父词・渔父::王谌::湘妃泪染竹痕斑。风雨连朝下钓难。
渔父词・渔父::王谌::满湖飞雪搅长空。急起呼儿上短蓬。
渔父词・渔父::王谌::离骚读罢怨声声。曾向江边问屈平。
渔父词・渔父::王谌::白发松不记年。扁舟泊在荻花边。
渔父词・渔父::王谌::只在青山可卜邻。妻儿笑语意全真。
万年欢::厉寺正::卫武期颐，与文公福艾，俱号贤相。今我元台，齿德又居其上。玉立擎天一柱，似泰华、气凌秋庄。明良会，千载风云，长为龙衮凭仗。清知孔山叠嶂。有猿吟鹤舞，日俟鸠杖。无忝苍生依依，未容高尚。
摸鱼儿::施枢::柳蒙茸、暗凌波路。烟飞惨淡平楚。七香车驻猊环掩，遥认翠华云母。芳景暮。鸳悄、铢衣来按飞琼舞。凄凉洛浦。渐玉漏沈沈，清阴满地，乘月步虚去。销凝处。谁说三生小杜。翔螭声断箫鼓。情知禁苑酥尘，羞与倡红同谱。春几度。想依旧、苔痕长印唐昌土。风流千古。人在小红楼，朱帘半卷，香注玉壶露。
疏影::施枢::低枝亚实。望翠阴护晓，幽梦难觅。凄楚霓裳，琼阙瑶台，经年暗锁清逸。春风似怪重门掩，未许入、玉堂吟笔。想寿阳，却厌新妆，倦抹粉花宫额。还记孤山旧路，未应便负了，波冷蟾白。莫寄相思，惟有寒烟，伴我骚人闲寂。东君须自怜疏影，又何待、山前雪积。好试敲、羯鼓声催，与约鼎羹消息。
柳梢青::施枢::飞露初霜。冷侵金井，响到银床。懊恨碧梧，不留一叶，月占纱窗。雁声做尽凄凉。又陡顿、衾寒夜长。曲曲屏山，重重客梦，无限思量。
齐天乐::储泳::东风一夜吹寒食，枝头片红犹恋。宿酒初醒，新吟未稳，凭久栏杆留暖。将春买断。恨苔径榆阶，翠钱难贯。陌上秋千，相逢谁认旧时伴。轻衫粉痕褪了，丝缘馀梦在，良宵偏短。柳线经烟，莺梭织雾，一片旧愁新怨。慵拈象管。待寄与深情，难凭双燕。不似杨花，解随人去远。
西江月::储泳::壁断何人旧字，炉寒隔岁残香。洞天人去海茫茫。玩世仙翁已往。西日长安道远，春风赵国台荒。行人谁不悟黄粮。依旧红尘陌上。
念奴娇::刘子实::一门相种，剩河英岳粹，共扶昌录。夹辅正宜资鲁卫，左右秉持钧轴。缓驾轻车，任回虎节，何事劳山国。东民欲靖，作新少借康叔。况是佳辰，雪霜深处，秀孕椿松绿。天意特教荣晚节，挺挺世臣乔木。绣斧功成，衮衣促觐，莫恨公归速。一陶和气，要令天下蒙福。
沁园春::刘子实::腊後寒收，柳眼青归，梅花笑生。正阳和有脚，日边送暖，洪钧换轴，天上回星。试巧春盘，介眉春酒，生意从头乐意新。须知道，是东风近也，玉燕逢辰。举头阊阖开明。便稳驾轻车熟路行。向玉堂青琐，从容洒翰，长淮赤壁，谈笑麾兵。周洛犹尘，商未雨，天下苍生望太平。休盘涧，任清溪九曲，不放舟横。
贺新郎::翁合::世事今如许。祗先生、寿身寿国，尚堪撑拄。一脉宽仁忠厚意，留到如今可数。问谁是、擎天一柱。名节难全官职易，这娥眉、肯效争妍妒。几而作，色斯举。沧州万顷舟横渡。对和风、桃花流水，一蓑烟雨。亲得紫阳传正印，且作斯文宗主。世望皋夔伊傅。天意须酬平治愿，抚参同、一卷长生谱。平治了，仙为侣。
卜算子::翁合::口诵百中经，手运周天数。试问薇垣一小星，谁知是、韩王普。知得客星来，知得贤人聚。我若乘槎犯斗牛，莫向常人语。
贺新郎::王庚::满劝黄封酒。是年年、春色长绕，径花宫柳。碧水丹山添清气，岁月兰亭癸丑。看枢极、光腾台斗。细数中书堂壁记，自欧韩、富范题名後，还有似、我公否。好知天意生贤候，正造化安排，孕出五阳之秀。何物一阴犹踯躅，尽决还公只手。这一著、邦家之寿。宰相时来须教做，算人间、是处鱼羹有。名与节，久轩久。
小重山::黄铸::凉入秋檐雨意长。竹深啼络纬，响虚堂。一枝灯影耿昏黄。疏帘外，风度木樨香。心事易成伤。燕支坡下路，语如簧。
秋蕊香令::黄铸::花外数声风定。烟际一痕月净。水晶屏小醉枕。院静鸣蛩相应。香销斜掩青铜镜。背灯影。
庆清朝::李宏模::碧玉云深，彤绡雾薄，芳丛乱迷秋渚。重城傍水，中有吹箫俦侣。应是琼楼夜冷，月明谁伴乘鸾女。仙游处。翠障尘，红绮随步。别岸玉容伫倚，爱浅抹蜂黄，淡笼纨素。娇羞未语，脉脉悲烟泣露。彩扇何人，妙笔丹青，招得花魂住。
木兰花慢::杨子咸::紫凋红落後，忽十丈，玉虬横。望众绿帏中，蓝田璞碎，鲛室珠倾。柔条系风无力，更不禁、连日峭寒清。空与蝶圆香梦，枉教莺诉春情。深深。苔径悄无人。栏槛湿香尘。叹宝髻松，粉铅狼藉，谁管飘零。
临江仙::太学士人::莫怪钱神容易致，钱神尽是愚夫。为何此鬼却相於。只因频展义，长是泣穷途。韩氏有文曾饯汝，临行慎莫踌躇。青灯双点照平湖。蕉船从此逝，相共送陶朱。
失调名::李之问::
失调名::吴敏德::
失调名::郭子正::
舜韶新::郭子正::香满西风，催岁晚东篱，黄花争吐。嫩英细蕊，金艳繁、妆点高秋偏富。寒地花媒少，算自结、多情烟雨。每年年妆面，谢他拒霜相顾。宝马王孙，休笑孤芳，陶令因谁，便思归去。负春何事，此恨惟、才子登高能赋。
望海潮::鄱阳护戎女::云收飞脚，日祛怒暑，新蝉高柳鸣时。兰佩紫囊，蒲抽碧剑，吴丝两腕双垂。闻道五陵儿。蛟龙吼波面，冲碎琉璃。画鼓声中，锦标争处红旗。使君冠盖追。正霞翻酒浪，翠敛歌眉。扇动水风生玉宇，微凉透入单衣。日暮楚天低。金蛇掣电漾，千顷霜溪。宴罢休燃宝蜡，凭月照人归。
西江月::尹词客::韩愈文章盖世，谢安才貌风流。良辰开宴在西楼。敢劝一卮芳酒。记得南宫高第，弟兄都占鳌头。金炉玉殿瑞香浮。名在甲科第九。
玉楼春::尹词客::浣花溪上风光主。燕集瀛洲开幕府。商岩本是作霖人，也使闲花沾雨露。谁怜氏族传簪组。
菩萨蛮::王氏::横湖十顷琉璃碧。画桥百步通南北。沙暖睡鸳鸯。春风花草香。闲来撑小艇。划破楼台影。四面望青山。浑如蓬莱间。
水调歌
憔悴朔家种，零落雪边枝。淡妆素艳，无桃笑面柳眉低。懒向深宫点额，甘与孤山结社，照影水之湄。不怨风霜虐，我本岁寒姿。谢东君。开冷蕊，弄斜晖。强颜红紫同□，皎洁性难移。祗好竹篱茅舍，若话玉堂金鼎，老恐负心期。歌罢饮先醉，残月坠深卮。
月华
花影摇春，虫声吟暮，九霄云幕初卷。谁驾冰蟾，拥出桂轮天半。素魄映、青琐窗前，皓彩散、画阑干畔。凝眄。见金波漾，分辉鹊殿。况是风柔夜暖。正燕子新来，海棠微绽。不似秋光，只照离人肠断。恨无奈、利锁名缰，谁为唤、舞裙歌扇。
水龙
经年不见书来，後期杳杳从谁问。柳英蜡小，柳枝金嫩，艳阳春近。罗幕风柔，泛红浮绿，连朝花信。念平生多少，情条恨叶，镇长使、芳心困。可是风流薄命。镜台前、松松蝉鬓。茜桃凝粉，薰兰涨腻，翠愁红损。纵使归来，灯前月下，恐难相认。卷重帘憔悴，残妆泪洗，把罗襟。
蓦山
潮平风稳，行色催津鼓。回首望重城，但满眼、红云紫雾。分香解佩，空记小楼东，银烛暗，绣帘垂，昵昵凭肩语。关山千里，垂柳河桥路。燕子又归来，但惹得、满身花雨。彩笺不寄，兰梦更无凭，灯影下，月明中，魂断金钗股。
齐天
辘轳声破银床冻，霜寒又侵鸳被。皓月疏钟，悲风断漏，惊起画楼人睡。银屏十二。叹尘满丝簧，暗消金翠。可恨风流，故人迢递隔千里。相思情绪最苦，旧欢无续处，魂梦空费。断雁无情，离鸾有恨，空想吴山越水。花憔玉悴。但翠黛愁横，红铅泪洗。待剪江梅，倩人传此意。
菩萨
断虹远饮横江水。万山紫翠斜阳里。系马短亭西。丹枫明酒旗。浮生长客路。事逐孤鸿去。又是月黄昏。寒灯人闭门。
菩萨
吴姬压酒浮红蚁。少年未饮心先醉。驻马绿阳阴。酒楼三月春。相看成一笑。遗恨知多少。回首欲魂销。长桥连断桥。
踏莎
满满金杯，垂垂玉筋。离歌不放行人去。醉中扶上木兰船，醒来忘却桃源路。带绾同心，钗分一股。断魂空草高唐赋。秋山万叠水云深，茫茫无著相思处。
瑞鹤
听梅花吹动，凉夜何其，明星有烂。相看泪如霰。问而今去也，何时会面。匆匆聚散。恐便作、秋鸿社燕。最伤情、夜来枕上，断云零雨何限。因念。人生万事，回首悲凉，都成梦幻。芳心缱绻。空惆怅，巫阳馆。况船头一转，三千馀里，隐隐高城不见。恨无情、春水连天，片帆似箭。
浪淘
花雾涨冥冥。欲雨还晴。薄罗衫子正宜春。无奈今宵鸳帐里，身是行人。别酒不须斟。难洗离情。丝鞘如电紫骝鸣。肠断画桥芳草路，月晓风清。
南柯子・南歌
柳浪摇晴沼，荷风度晚檐。碧天如水印新蟾。一罅清光斜露、玉纤纤。宝镜微开匣，金钩半押帘。
永遇
歌雪徘徊，梦云溶曳，欲劝春住。薄幸杨花，无端杜宇，抵死催教去。参差烟岫，千回百匝，不解禁春归路。病厌厌，那堪更听，小楼一夜风雨。金钗斗草，玉盘行菜，往事了无凭据。合数松儿，分香帕子，总是牵情处。小桃朱户，题诗在否，尚忆去年崔护。绿阴中，莺莺燕燕，也应解语。
谒金
风共雨。催尽乱红飞絮。百计留春春不住。杜鹃声更苦。细柳官河狭路。几被婵娟相误。空忆坠鞭遗扇处。碧窗眉语度。
菩萨
玉琴不疗文园病。对花长抱深深恨。恨入鬓霜边。才情输少年。蛾眉梳坠马。翠袖薰兰麝。醉梦未全醒。绿窗啼晓莺。
阮郎
东风吹破藻池冰。晴光开五云。绿情红意两逢迎。扶春来远林。花艳艳，玉英英。罗衣金缕明。闹蛾儿簇小蜻蜓。相呼看试灯。
行香
楚楚精神。杨柳腰身。是风流、天上飞琼。凌波微步，罗袜生尘。有许多娇，许多韵，许多情。十年心事，两字眉婚。问何时、真个行云。
鹧鸪
意态婵娟画不如。莹然初日照芙蕖。笑捐琼佩遗交甫，肯把文梭掷幼舆。花上蝶，水中凫。芳心密意两相於。情知不作庭前柳，到得秋来日日疏。
水龙
素蛾洗尽繁妆，夜深步月秋千地。轻腮晕玉，柔肌笼粉，缁尘敛避。霁雪留香，晓云同梦，昭阳宫闭。怅仙园路杳，曲栏人寂，疏雨湿、盈盈泪。未放游峰叶底。怕春归、不禁狂吹。象床困倚，冰魂微醒，莺声唤起。愁对黄昏，恨催寒食，满襟离思。想千红过尽，一枝独冷，把梅花比。
菩萨
丝丝杨柳莺声近。晚风吹过秋千影。寒色一帘轻。灯残梦不成。耳边消息在。笑指花梢待。又是不归来。满庭花自开。
沁园
开辟以来，便有此山，独当怒涛。正秋空万里，寒催雁信，尘寰一簇，轻等鸿毛。小可诗情，寻常酒量，到此应须分外豪。难为水，算平生未有，此番登高。飘飘。身踏金鳌。笑终日风波无限劳。看樯乌缥缈，帆归远浦，廛鱼杂沓，网带馀潮。待约诗人，相将月夜，取次携杯持蟹螯。乘桴意，问谁人领解，空立亭皋。
念奴娇::章谦亨::垂杨得地，在楼台侧畔，无人攀折。不似津亭舟系处，只伴客愁离别。丝过摇金，带铺新翠，雅称莺调舌。芳筵相映，最宜斜挂残月。却得连日春寒，未教轻滚，一片庭前雪。应恨张郎今老去，难比风流时节。醉眼浑醒，愁眉都展，舞困腰肢怯。有时微笑，把伊绾个双结。
步蟾宫::章谦亨::团小酌醺醺醉。厮捱著、没人肯睡。呼卢直到五更头，便铺了妆台梳洗。庭前鼓吹喧人耳。
摸鱼儿::章谦亨::想先生、跨鹤归去。依然上界官府。胸中邱壑经营巧，留下午桥别墅。堪爱处。山对起、飞来万马平坡驻。带湖鸥鹭。犹不忍寒盟，时寻门外，一片芰荷浦。秋水观，环绕滔滔瀑布。参天林木奇古。云烟只在阑干角，生出晚来微雨。东道主。爱宾客、梅花烂漫开樽俎。满怀尘土。扫荡已无馀，□□时上，玉峤翠瀛语。
念奴娇::章谦亨::画楼侧畔，试与君、管领南枝风物。影浸西湖清浅水，旁倚云崖烟壁。艾纳全披，檀心俱露，一片前村雪。碧松修竹，岁寒真是三杰。长向酒欲冰时，魁英相放，不待阳和发。一任无情风又雨，毕竟清香难灭。幻玉精神，添酥标致，羞上萧萧发。脆圆可爱，更看春二三月。
浪淘沙::章谦亨::台上凭阑干。犹怯春寒。被谁偷了最高山。将谓六丁移取去，不在人间。却是晓云闲。特地遮拦。与天一样白漫漫。喜得东风收卷尽，依旧追还。
小重山::章谦亨::久雨初晴天气佳。远峰犹□被，乱峰遮。更无一朵路旁花。春归也，光景只桑麻。山径曲如蛇。□□□□□，□□□。
石州引・石州慢::章谦亨::半角庭阴，弓月映眉，珠露侵。花棚倒挂风枝，低鬓唇ぢ叶。凭肩笑问，甚日罢织流黄，泥人无语吟虫答。灯近悄分携，溜钗钿犀合。一霎。莲丝易折。未稳栖鸳，陡惊弹鸭。几度空阶，宵永笛声孤。
水调歌头::章谦亨::解变西体，一赋冠群英。清风峡畔，至今堂以读书名。富贵轻於尘土，孝义重於山岳，惜不大其成。陵谷纵迁改，草木亦光荣。与仇香，穿阮屐，试同登。石龛虽窄，可容一几短檠灯。千仞苍崖如削，四面翠屏不断，云雾镇长生。最爱岩前水，犹作诵弦声。
画堂春::章谦亨::连朝檐溜几曾乾。韶华一似衰颜。牡丹开尽木香残。忆家山，愁倚危阑。
阮郎归::王同祖::一帘疏雨细於尘。春寒愁杀人。桐花庭院近清明。新烟浮旧城。寻蝶梦，怯莺声。柳丝如妾情。丙丁帖子画教成。妆台求晚晴。
摸鱼儿::王同祖::记年时、荔枝香里，深红一片成阵。迎风浴露精神爽，谁似阿娇丰韵。黄昏近。望翠幕玳席，粉面云鬟映。娇波微瞬。向烛影交相，歌声闲绕，私语画阑并。佳期事，好处天还悭吝。莺啼燕语无定。一轮明月人千里，空梦云温雨润。萧郎病。恨天阔鸿稀，杳杳沈芳讯。日长人静。但时把好山，学他媚妩，偷就眉峰印。
西江月::王同祖::往事星移物换，旧游雨冷云沈。真娘墓草几回青。问著寒潮不应。何处芙蓉别馆，依前杨柳离亭。东风吹泪入重扃。为唤香魂教醒。
踏莎行::杨伯::梅观初花，蕙庭残叶。当时惯听山阴雪。东风吹梦到清都，今年雪比年前别。重酿宫醪，双钩官帖。伴翁一笑成三绝。夜深何用对青藜，窗前一片蓬莱月。
木兰花慢::李彭老::正千门系柳，赐宫烛、散青烟。看秀靥芳唇，涂妆晕色，试尽春妍。田田。满阶榆荚，弄轻阴、浅冷似秋天。随处饧香杏暖，燕飞斜秋千。朱弦。几换华年。扶浅醉、落花前。记旧时游冶，灯楼倚扇，水院移船。吟边。
壶中天・念奴娇::李彭老::素飙荡碧，喜云飞寥廓，清透凉宇。倦鹊惊翻台榭迥，叶叶秋声归树。珠斗斜河，冰轮辗雾，万里青冥路。香深屏翠，桂边满袖风露。烟外冷逼玻璃，渔郎歌渺，击空明归去。怨鹤知更莲漏悄，竹里筛金帘户。
高阳台::李彭老::飘粉杯宽，盛香袖小，青青半掩苔痕。竹里遮寒，谁念灭尽芳云。么凤叫晚吹晴雪，料水空、烟冷西泠。感雕零。残缕遗钿，迤逦成尘。东园曾趁花前约，记按筝筹酒，戏挽飞琼。环佩无声，草暗台榭春深。欲倩怨笛传清谱，怕断霞、难返吟魂。
法曲献仙音::李彭老::云木槎桠，水荭摇落，瘦影半临清浅。翠羽迷空，粉容羞晓，年华柱弦频换。甚何逊、风流在，相逢共寒晚。总依黯。念当时、看花游冶，曾锦缆移舟，宝筝随辇。池苑锁荒凉，嗟事逐、鸿飞天远。
一萼红::李彭老::过蔷薇。正风暄云淡，春去未多时。古岸停桡，单衣试酒，满眼芳草斜晖。故人老、经年赋别，灯晕里、相对夜何其。泛剡清愁，买花芳事，一卷新诗。流水孤帆渐远，想家山猿鹤，喜见重归。北阜寻幽，青津问钓，多情杨柳依依。
高阳台::李彭老::石笋埋云，风篁啸晚，翠微高处幽居。缥简云签，人间一点尘无。绿深门户啼鹃外，看堆床、宝晋图书。尽萧闲，浴砚临池，滴露研朱。旧时曾写桃花扇，弄霏香秀笔，春满西湖。松菊依然，柴桑自爱吾庐。
探芳讯::李彭老::对芳昼。甚怕冷添衣，伤春疏酒。正绯桃如火，相看自依旧。闲帘深掩梨花雨，谁问东阳瘦。几多时，涨绿莺枝，坠红鸳。堤上宝鞍骤。记草色薰晴，波光摇岫。苏小门前，题字尚存否。
祝英台近::李彭老::杏花吹，梅花过，时节又春半。帘影飞梭，轻阴小庭院。旧时月底秋千，吟香醉玉，曾细听、歌珠一串。忍重见。描金小字题情，生绡合欢扇。老了刘郎，天远玉箫伴。几番莺外斜阳，阑干倚遍，恨杨柳、遮愁不断。
踏莎行::李彭老::紫曲迷香，绿窗梦月。芳心如对春风说。蛮笺象管写新声，几番曾试琼壶觖。庾信书愁，江淹赋别。桃花红雨梨花雪。周郎先自足风流，何须更拟秦箫咽。
浪淘沙::李彭老::泼火雨初晴。草色青青。傍檐垂柳卖春饧。画舫载花花解语，绾燕吟莺。箫鼓入西泠。一片轻阴。钿车罗盖竞归城。别有水窗人唤酒，弦月初生。
四字令・醉太平::李彭老::兰汤晚凉。鸾钗半妆。红巾腻雪初香。擘莲房赌双。罗纨素。冰壶露床。
生查子::李彭老::罗襦隐绣茸，玉合消红豆。深院落梅钿，寒峭收灯後。心事卜金钱，月上鹅黄柳。拜了夜香休，翠被听春漏。
壶中天・念奴娇::李彭老::水西云北，记前回同载，高阳伴侣。一色荷花香十里，偷把秋期频数。脆管排云，轻桡喷雪，不信催诗雨。碧筒呼酒，秀笺题遍新句。谁念病损文园，岁华摇落，事与孤鸿去。露井邀凉吹短发，梦入苹洲菱浦。
木兰花慢::李彭老::折秦淮露柳，带明月、倚归船。看佩玉纫兰，囊诗贮锦，江满吴天。吟边。唤回梦蝶，想故山、薇长已多年。草得梅花赋了，棹歌远和离舷。风弦。尽入吟篇。伤倦客、对秋莲。过旧经行处，渔乡水驿，一路闻蝉。留连。
祝英台近::李彭老::载轻寒、低鸣橹。十里杏花雨。露草迷烟，萦绿过前浦。青青陌上垂杨，绾丝摇佩，渐遮断、旧曾吟处。听莺语。吹笙人远天长，谁翻水西谱。浅黛凝愁，远岫带眉妩。画阑闲倚多时，不成春醉，趁几点、白鸥归去。
清平乐::李彭老::合欢扇子。扑蝶花阴里。半醉海棠扶不起。淡日秋千闲倚。宝筝弹向谁听。一春能几番晴。帐底柳绵吹满，不教好梦分明。
章台月・一斛珠::李彭老::露轻风细。中庭夜色凉如水。荷香柳影成秋意。萤冷无光，凉入树声碎。玉箫金缕西楼醉。长吟短舞花阴地。
青玉案::李彭老::楚峰十二阳台路。算只有、飞红去。玉合香囊曾暗度。榴裙翻酒，杏帘吹粉，不识愁来处。燕忙莺懒青春暮。蕙带空留断肠句。
浣溪沙::李彭老::玉雪庭心夜色空。移花小槛斗春红。轻衫短帽醉歌重。彩扇旧题烟雨外，玉箫新谱燕莺中。阑干到处是春风。
天香::李彭老::捣麝成尘，薰薇注露，风酣百和花气。品重云头，叶翻蕉样，共说内家新制。波浮海沫，谁唤觉、鲛人春睡。清润俱饶片脑，芬半是沈水。相逢酒边花外。火初温、翠炉烟细。不似宝珠金缕，领巾红坠。荀令如今憔悴。
摸鱼子::李彭老::过垂虹、四桥飞雨，沙痕初涨春水。腥波十里吴远，绿蔓半萦船尾。连复碎。爱滑卷青绡，香袅冰丝细。山人隽味。笑杜老无情，香羹碧涧，空只赋芹美。归期早，谁似季鹰高致。鲈鱼相伴菰米。红尘如海丘园梦，一叶又秋风起。湘湖外。看采撷、芳条际晓随鱼市。
失调名::李彭老::
惜红衣::李莱老::笛送西泠，帆过杜曲。昼阴芳绿。门巷清风，还寻故人屋。苍华发冷，笑瘦影、相看如竹。幽谷。烟树晚莺，诉经年愁独。残阳古木。书画归船，匆匆又南北。苹洲鸥鹭素熟。旧盟续。
青玉案::李莱老::吟情老尽江南句。几千万、垂丝缕。花冷絮飞寒食路。渔烟鸥雨，燕昏莺晓，总入昭华谱。红衣妆靓凉生渚。环碧斜阳旧时树。
扬州慢::李莱老::玉倚风轻，粉凝冰薄，土花祠冷无人。听吹箫月底，传暮草金城。笑红紫、纷纷成雨，溯空如蝶，恐堕珠尘。叹而今、杜郎还见，应赋悲春。佩环何许，纵无情、莺燕犹惊。怅朱槛香消，绿屏梦渺，肠断瑶琼。
谒金门::李莱老::春意态。闲却远山横黛。香径莓苔嗟粉坏。凤靴双斗彩。折得花枝懒戴。犹恋鸳鸯飞盖。旧恨新愁都只在。东风吹柳带。
浪淘沙::李莱老::榆火换新烟。翠柳朱檐。东风吹得落花颠。帘影翠梭悬绣带，人倚秋千。犹忆十年前。西子湖边。斜阳吹入画楼船。归醉夜堂歌舞月，拼却春眠。
生查子::李莱老::妾情歌柳枝，郎意怜桃叶。罗带绾同心，谁信愁千结。楼上数残更，马上看新月。绣被怨春寒，怕学鸳鸯叠。
高阳台::李莱老::门掩香残，屏摇梦冷，珠细糁缀芳尘。临水搴花，流来疑是行云。藓梢空挂凄凉月，想鹤归、犹怨黄昏。黯消凝。人老天涯，雁影沈沈。断肠不在听横笛，在江皋解佩，翳玉飞琼。烟湿荒村，背春无限愁深。迎风点点飘寒粉，怅秋娘、燕袖啼痕。
木兰花慢::李莱老::向烟霞堆里，著吟屋、最高层。望海日翻红，林霏散白，猿鸟幽深。双岑。倚天翠湿，看浮云、收尽雨还晴。晓色千松逗冷，照人眼底长青。闲情。玉尘风生。摹茧字，校鹅经。爱静翻缃帙，芸台几，荷制兰缨。分明。
清平乐::李莱老::绿窗初晓。枕上闻啼鸟。不恨王孙归不早。只恨天涯芳草。锦书红泪千行。一春无限思量。折得垂杨寄与，丝丝都是愁肠。
台城路・齐天乐::李莱老::半空河影流云碎，亭皋嫩凉收雨。井叶还惊，江莲乱落，弦月初生商素。堂深几许。渐爽入云帱，翠绡千缕。纨扇恩疏，晚萤光冷照窗户。文园憔悴顿老，又西风暗换，丝鬓无数。灯外残砧，琴边瘦枕，一一情伤迟暮。故人倦旅。
浪淘沙::李莱老::宝押绣帘斜。莺燕谁家。银筝初试合琵琶。柳色春罗裁袖小，双戴桃花。芳草满天涯。流水韶华。晚风杨柳绿交加。闲倚阑干无藉在，数尽归鸦。
杏花天::李莱老::年时中酒风流病。正雨暗、蘼芜深径。人家寒食烟初禁。狼藉梨花雪影。西湖梦、红沈翠冷。记舞板、歌裙厮趁。
小重山::李莱老::画檐簪柳碧如城。一帘风雨里，近清明。吹箫门巷冷无声。梨花月，今夜负中庭。远岫敛修颦。春愁吟入谱，付莺莺。
倦寻芳::李莱老::缭墙黏藓，糁径飞梅，春绪无赖。绣压垂帘，骨有许多寒在。宝幄香消龙麝饼，钿车尘冷鸳鸯带。想西园，被一程风雨，群芳都碍。逗晓色、莺啼人起，倦倚银屏，愁沁眉黛。待拼千金，却恨好榷难买。翠苑欢游孤解佩。
点绛唇::李莱老::绿染春波，袖罗金缕双。小桃匀碧。香衬蝉云湿。舞带歌钿，闲傍秋千立。情何极。燕莺尘迹。芳草斜阳笛。
西江月::李莱老::绿染晓云冉冉，红酣晴雾冥冥。银簪悬烛锦官城。困倚墙头半影。雨後遍饶艳冶，燕来同作清明。更深犹唤玉靴笙。不管西池露冷。
清平乐::李莱老::日寒风细。庭馆浮花气。白发潘郎吟欲醉。绿暗シ芜千里。西园南浦东城。一春多少闲情。日暮采苹歌远，梦回唤得愁生。
念奴娇::黄应武::乾坤开辟，桂林有、元气自来融结。石磴盘空行木杪，天柱屹然中立。窟宅幽深，泉源清远，不是灵神擘。潜通後洞，张刘万古遗迹。输我长剑凌虚，六尘尽扫，银海秋波碧。志气飘飘游物外，惟有清风知得。唤起白龙，护持飙驭，稽首朝金阙。山灵欣喜，紫云已在诗壁。
满庭芳::如愚居士::吾乃当涂，弃儒奉道，遵行圣诲多年。已逾三纪，截灭六尘缘。因习业、自营度日，未尝谒见豪贤。般若力，掀翻烦恼，坦荡独け然。来斯，十四载，装銮佛像，塔宇尽光鲜。造遮石道，直至水边。都系束修己镪，舍为助道安禅。知惭愧，了无所得，本觉性明圆。
满江红::林革::十载扁舟，几来往、三吾溪上。天宝事，一回看著，一回惆怅。笔画模糊犹雅健，文章褒贬添悲壮。枉教人、字字费沈吟，评轻重。西北望，情无量。东南气，真长王。想忠臣应读，宋中兴颂。主圣自然皆乐土，时平正合储良将。笑此身、老大尚奔驰，知何用。
水调歌头::曾宏正::风月无尽藏，泉石有膏肓。古今桂岭奇胜，骚客费平章。不假鬼谋神运，自是地藏天作，圆魂镇相望。举首吸空翠，赤脚踏沧浪。惊龙卧，攀栖鹘，翳鸾凰。秋爽一天凉露，桂子更飘香。坐我水精宫阙，呼彼神仙伴侣，大杓挹琼浆。主醉客起舞，今夕是何乡。
沁园春::吴景伯::再上高台，访谪仙兮，仙何所之。但石城西踞，潮平白鹭，浮图南峙，云淡乌衣。凤鸟不来，长安何处，惟有碧梧三数枝。兴亡事，对江山休说，谁是谁非。庭花飘尽胭脂。算结绮、繁华能几时。问何人重向，新亭挥泪，何人更到，别墅围棋。笑拍阑干，功名未了，宁肯绿蓑寻钓矶。深深饮，任玉山醉倒，明月扶归。
点绛唇::邓有功::卷上珠帘，晚来一阵东风恶。客怀萧索。看尽残花落。自把银瓶，买酒成孤酌。伤漂泊。知音难托。闷倚阑干角。
过秦楼::邓有功::燕蹴飞红，莺迁新绿，几阵晚来风急。谢家池馆，金谷园林，还又把春虚掷。年时恨雨愁云，物换星移，有谁曾忆。把一尊试酹，落花芳草，总成尘迹。频自笑、流浪孤萍，沾泥弱絮，有底困春无力。银屏香暖，宝簟波寒，又负月明今夕。往事梦里，沈思惟有罗襟，泪痕犹湿。奈垂杨万缕，不系西风白日。
浪淘沙::李振祖::春在画桥西。画舫轻移。粉香何处度涟漪。认得一船杨柳外，帘影垂垂。谁倚碧阑低。酒晕双眉。鸳鸯并浴燕交飞。一片闲情春水隔，斜日人归。
二郎神::汤恢::琐窗睡起，闲伫立、海棠花影。记翠楫银塘，红牙金缕，杯泛梨花冷。燕子衔来相思字，道玉瘦、不禁春病。应蝶粉半销，鸦云斜坠，暗尘侵镜。还省。香痕碧唾，春衫都凝。悄一似荼シ，玉肌翠帔，消得东风唤醒。
倦寻芳::汤恢::饧箫吹暖，蜡烛分烟，春思无限。风到楝花，二十四番吹遍。烟湿浓堆杨柳色，昼长闲坠梨花片。悄帘栊，听幽禽对语，分明如翦。记旧日、西湖行乐，载酒寻春，十里尘软。背後腰肢，彷佛画图曾见。
满江红::汤恢::小院无人，正梅粉、一阶狼藉。疏雨过，溶溶天气，早如寒食。啼鸟惊回芳草梦，峭风吹浅桃花色。漫玉炉、沈水熨春衫，花痕碧。绿水，红香陌。紫桂棹，黄金勒。怅前欢如梦，後游何日。酒醒香消人自瘦，天空海阔春无极。又一林、新月照黄昏，梨花白。
祝英台近::汤恢::宿酲苏，春梦醒，沈水冷金鸭。落尽桃花，无人扫红雪。渐催煮酒园林，单衣庭院，春又到、断肠时节。恨离别。长忆人立荼シ，珠帘卷香月。几度黄昏，琼枝为谁折。都将千里芳心，十年幽梦，分付与、一声啼。
祝英台近::汤恢::月如冰，天似水，冷浸画阑湿。桂树风前，香半狼藉。此翁对此良宵，别无可恨，恨只恨、古人头白。洞庭窄。谁道临水楼台，清光最先得。万里乾坤，原无片云隔。不妨彩笔云笺，翠尊冰酝，自管领、一庭秋色。
八声甘州::汤恢::摘青梅荐酒，甚残寒、犹怯苎萝衣。正柳腴花瘦，绿云冉冉，红雪霏霏。隔屋秦筝依约，谁品春词。回首繁华梦，流水斜晖。寄隐孤山山下，但一瓢饮水，深掩苔扉。羡青山有思，白鹤忘机。
失调名::汤恢::
二郎神::汤恢::碧崖倒影，浸一片、寒江如练。正岸岸柳花，村村修竹，唤醒春风笔砚。溯水舟轻轻如叶，只消得、溪风一箭。看水部雄文，太师健笔，月寒波卷。游倦。片云孤鹤，江湖都遍。慨金屋藏妖，绣屏包祸，欲与三郎痛辩。
八声甘州::汤恢::
摸鱼儿::李演::又西风、四桥疏柳，惊蝉相对秋语。琼荷万笠花云重，袅袅红衣如舞。鸿北去。渺岸芷汀芳，几点斜阳字。吴亭旧树。又系我扁舟，渔乡钓里，秋色淡归鹭。长干路。草莽疏烟断墅。商歌如写羁旅。丹溪翠岫登临事，苔屐尚黏苍土。鸥且住。怕月冷吟魂，婉冉空江暮。明灯暗浦。更短笛衔风，长云弄晚，天际画秋句。
声声慢::李演::轻鞯绣谷。柔屐烟堤，六年遗赏新续。小舫重来，惟有寒沙鸥熟。徘徊旧情易冷，但溶溶、翠波如。愁望远，甚云销月老，暮山自绿。笑人生悲乐，且听我尊前，渔歌樵曲。旧阁尘封，长得树阴如屋。凄凉五桥归路，载寒秀、一枝疏玉。翠袖薄，晚无言、空倚修竹。
醉桃源・阮郎归::李演::双鸳初放步云轻。香帘蒸未晴。杏熔暗泪结红冰。留春蝴蝶情。寒薄薄，日阴阴。锦鸠花底鸣。
南乡子::李演::芳水戏桃英。小滴燕支浸绿云。待觅琼觚藏彩信，流春。不似题红易得沈。天上许飞琼。吹下蓉笙染玉尘。可惜素鸾留不得，更深。误剪灯花断了心。
八六子::李演::乍鸥边、一番腴绿，流红又怨苹花。看晚吹、约晴归路，夕阳分落渔家。轻云半遮。萦情芳草无涯。还报舞香一曲，玉瓢几许春华。正细柳青烟，旧时芳陌，小桃朱户，去年人面，谁知此日重来系马，东风淡墨鸦。
祝英台近::李演::采芳苹，萦去舻。归步翠微雨。柳色如波，萦恨满烟浦。东君若是多情，未应花老，心已在、绿成阴处。困无语。柔被褰损梨云，间修牡丹谱。妒粉争香，双燕为谁舞。年年红紫如尘，五桥流水，知送了、几番愁去。
贺新凉・贺新郎::李演::笛叫东风起。弄尊前、杨花小扇，燕毛初紫。万点淮峰孤角外，惊下斜阳似绮。又婉娩、一番春意。歌舞相缪愁自猛，卷长波、一洗空人世。闲热我，醉时耳。绿芜冷叶瓜州市。最怜予、洞箫声尽，阑干独倚。落落东南墙一角，谁护山河万里。问人在、玉关归未。
水调歌头::卫宗武::风雨卷春去，绿紫总无馀。窈窕一川芳渚，软草接新蒲。杨柳垂垂飘絮，桑柘阴阴成幄，殷绿正敷。迁木莺呼友，营垒燕将雏。金蕉举，珠樱累，豆梅腴。寿乡歌舞，樽前暂得皱眉舒。往事南柯印绶，晚岁北山杖屦，寂寞笑今吾。幸作耆年侣，写入洛英图。
摸鱼儿::卫宗武::小林峦、一年芳事，乱红还又飞雨。生香冉冉花阴转，云擘满空晴絮。游宴处。看乐意相关，庭下胎仙舞。歌声缓度。任圆玉敲寒，飞觞传晓，未许放春去。闲中趣。明月清风当户。莘莘容屋陈俎。翦裁妙语频赓唱，巧胜郢斤般斧。心自许。拼凋景颓龄，为莺俦燕侣。同盟会取。共花下小车，竹间三径，长作老宾主。
摸鱼儿::卫宗武::见春来、又将春尽，狂风那更痴雨。一番芳径催人老，回首绿杨飘絮。欢会处。有小小池亭，止欠妙歌舞。光阴梭度。对草木幽姿，候禽雅奏，客至未应去。十年里，冷落翟公庭户。朋来草草樽俎。投闲赢得浮生乐，肯羡油幢绣斧。春几许。任洛谱名葩，留宴耆英侣。浮荣竞取。纵带玉围腰，印金系肘，争似莺花主。
木兰花慢::卫宗武::聚林园芳景，尽输韩圃陶篱。任雨虐风饕，露凝霜压，丛木离披。正色幽香不减，与冬兰、并秀结心知。天赋花中名节，不教桃李同时。清奇。秋後尤宜。浮卉尽、尚芬菲。称处士庭除，先生简册，声续吾伊。
酹江月・念奴娇::卫宗武::露华凝聚，夜更长、寒压一床衾重。局缩龟藏灯幌悄，明灭银欲冻。鼻观流珠，肌纹浮粟，枕难成梦。明蟾交映，一窗清影梅弄。晓见黄陨丹空，但琼华点缀，万梢森耸。橘柚香来分好景，书後尽堪题送。
酹江月・念奴娇::卫宗武::暮云凝冻，耸玉楼、拈断冰髯知几。今岁天公悭破白，未放六呈瑞。瘗马发祥，妖麋应祷，终解从人意。腊前三白，瑶光一瞬千里。便好翦刻漫空，落花飞絮，滚滚随风起。莫待东皇催整驾，点点消成春水。
满江红::卫宗武::屑玉飞，正堪称、冯夷展布。空几度、痴云凝聚，狂风掀舞。点点抛扬珠作霰，纤纤断续丝垂雨。借银河、翦刻六花飘，天应许。水漠漠，斜桥渡。烟淡淡，长亭路。望寒莎衰草，总成愁绪。坡老新堤须好在，逋仙孤屿犹堪去。共寻梅、止欠雪双清，烦青女。
满江红::卫宗武::弧矢开祥，喜从此、旬兼九日。新岁改、椒盘献颂，齐头七十。渐入唐人诸老画，可追洛社耆英集。有陶潜、三径健吟哦，贫而适。摘仙桂，探蟾窟。敛洪藻，归麟笔。总古先传记，讥评得失。不朽芬芳垂简册，浮荣土苴轻簪笏。看年如、卫武粲成章，诗传抑。
天仙子::卫宗武::搭宅亭园虽不大。花木成阴难论价。豪端点缀有珠玑，竹一带。梅一派。明月清风何用买。子子孙孙纡寿彩。家庆成图和蔼蔼。更添三岁古来稀，酒满。诗满架。直到耆颐年未艾。
水龙吟::卫宗武::桑蓬扫尽闲愁，未应人比梅花瘦。眉峰顿展，恰如云卷，北山□九。萦锦绣肠，袖丝纶手，希有。□□□博取，巍科□□，儒冠於我何负。初度年来年去，喜称觞、腊前还又。安时委命，金鱼玉带，傥来斯受。傍屋园林，抚松对竹，共朋三寿。且逍遥、安乐窝中，岁岁进、长生酒。
金缕曲・贺新郎::卫宗武::强半秋澄穆。半月弦、南极躔高，寿星明煜。今岁户庭殊旧岁，洗尽闲愁千斛。沸春夏、欢声相续。兰已种成香满砌，更华、得偶颜如玉。双捧劝，寿齐祝。郗枝芳映庄椿绿。觉这番、初度称觞，桂增芬馥。生子生孙从此始，剩有人传祖笏。看八座、青毡须复。
沁园春::李敬则::南渡盛时，壬寅之秋，生此伟人。是皇家柱石，端平君子，吾儒宗主，意一先生。自起丹山，晋登紫府，天下欣然望太平。至夷狄，亦慕吾中国，司马声名。愿君为尧舜之君。举一世民皆尧舜民。羡当年三渐，直声已著，近来四蜀，先虑尤深。事验平凉，眷隆当宁，指日须还公秉钧。愿公寿，以寿吾国脉，以寿斯文。
玉楼春::吴益::玉楼春信梅传早。三八芳辰阳复後。称觞喜对一椿高，莱庭双桂森兰茂。
绿头鸭・多丽::利登::晚春天。柳丝初透晴烟。黯离怀、绿房深处，艳游曾记当年。衬龙绡、亭亭玉树，步鸯褥、窄窄金莲。烧蜜调蜂，翦花挑蝶，香云微湿绿弯鬟。嬉游困，倚郎私语，还爱抚郎肩。共携手，海棠院左，翡翠帘边。恨无情、锦笼鹦鹉，等闲轻语花前。昔相怜、关山咫尺，今相望、咫尺关山。是妾心阑，是郎意懒，是郎无分妾无缘。
菩萨蛮::利登::玉阑干外重帘晚。流云欲度长天远。花草不知名。春来各自春。绿鞍游冶客。何处垂杨陌。不信不归来。海棠花又开。
玉楼春::利登::夹帘不卷重堂暮。白骑少年何处去。云根稚藕已胜花，烟外子松今作树。金Ι月涩知无与。
水调歌头::利登::日月换飞涧，风雨老孤松。千岩万壑秋重，白气接长空。一笑掀髯徐起，苍佩腰间相照，犹自涌晴虹。桑海几番覆，人尚醉春风。横白石，结绿绮，送飞鸿。十年梦事消歇，长剑吼青龙。却笑人间多事，一壳蜗涎光景，颠倒死英雄。云日空里，玉鹤任西东。
洞仙歌::利登::弄香吹粉，记前回酒困。绿露沈沈转花影。翠帘深，隐隐红雾依人，荷月静，新样双鸾交映。如今谁念省。短雨长云，曾托琵琶再三问。最苦绿屏孤，夜久星寒，无处顿、风流心性。又莫是偷香寄韩郎，到漏泄春风，一枝花信。
过秦楼::利登::眉黛山分，靥朱星合，郁郁夜堂初见。芙蓉寄隐，豆蔻传香，便许翠鬟偷剪。迎夜易羞，欲晨先怯，风流楚楚未惯。正流苏帐掩，绿玉屏深，红香自暖。谁信道、媚月难留，惊云易散，从此三桥路远。巢燕春归，剪花词在，难寄红题一片。料想伊家，如今羞傍琴窗，慵题花院。但碧桃影下，应对流红自叹。
齐天乐::利登::淡云荒草秋汀暮，归心又寒烟水。论槛移花，量船载酒，寂寞当年情味。孤蓬夜闭。听四壁松声，欲高还细。似近如遥，露鸿声乱楚天外。蓝桥人断岁久，旧家曾共赏，九华花事。艳雪初融，生香自暖，消得金莲贴地。相思破睡。谩一点琴心，暗关千里。愁怯潮生，晓帆风又起。
鹧鸪天::利登::凤尾鬟香再叠梳。藕丝衫嫩蹙双鱼。闲收末利熏藤枕，自插芙蓉绕翠。新浴後，浅妆初。卫夫人帖学行书。西窗一霎黄昏雨，笑问新凉饮酒无。
风流子::利登::梨园花柳地，扶残醉、曾记问妖娆。叹惹住轻烟，柔丝未改，霏零疏雨，腻粉先飘。更低道，花无三日艳，柳有一年娇。卷翠未迟，醉红易失，共偎香影，同赏良宵。如今知何处，三山远，云水一望迢迢。傍砌青鸾好在，谁送归飚。
风入松::利登::断芜幽树际烟平。山外又山青。天南海北知何极，年年是、匹马孤征。看尽好花成子，暗惊新笋抽林。岁华情事苦相寻。弱雪鬓毛侵。十千斗酒悠悠醉，斜河界、白日云心。孤鹤尽边天阔，清猿咽处山深。
水调歌头::利登::相聚不知好，相别始知愁。笋舆伊轧，穿尽斜照古平州。今夜荒风脱木，明夜山长水远，後夜已他州。转觉家山远，何计去来休。酒堪沽，花可买，月能留。相思酒醒，花落五更头。长记疏梅影底，一笛紫云飞动，相对大江流。此别无一月，一月一千秋。
失调名::利登::
虞美人::利登::当时养士知何许。总把降幡去。汉家王气塞乾坤。一树盈盈、不为汉家春。
沁园春::吴势卿::碧瓦霜融，绣阁寒经，春浮寿杯。羡华年七帙，人生稀有，新阳七日，天意安排。丹凤门开，黄麾仗立，此际应须召促回。人道是，却暂时绣斧，索笑盐梅。江假守非才，犹记得当时传庾台。算良机再会，抠衣来久，归鞭何速，祝寿方才。应与邦人，传为佳话，只为先生诞日来。明年看，是侬方九曲，公已三台。
满江红::刘浩::岳渎储精，冰壶里、精神可掬。三万卷、龙蛇落纸，琅撑腹。便合弹冠登要路。如何袖手缄空谷。又谁知、天独授先生，长生。鹤易怨，龟多缩。竹太瘦，梅偏独。算人间何物，可传心曲。但愿君如天上月，年年此夜团如玉。更有人、千里共蝉娟，偷香祝。
沁园春::赵希汰::持节浙东，六十年前，紫阳老师。看粟移七郡，功深到处，棠阴一道，民尚思之。心印亲传，雨岩来括，寅岁幸无庚子饥。仁同视，更备存先具，仓积千斯。青州阴德天知。只此事堪为崧岳祈。与太夫人寿，相看华发，转中书令，长著斑衣。岁岁梅花，樽前索笑，霜月先圆两夜规。称觞了，报春风千里，班觐龙墀。
西江月::徐俨夫::曲折迷春院宇，参差近水楼台。吹箫人去燕归来。空有落梅香在。花底三更过雨，酒阑一枕惊雷。明朝飞梦隔天涯。肠断流莺声碎。
宝鼎现::陈合::神鳌谁断，几千年再，乾坤初造。算当日、枰棋如许，争一著、吾其衽左。谈笑顷、又十年生聚，处处豳风葵枣。江如镜，楚氛馀几，猛听甘泉捷报。天衣细意从头补。烂山龙、华虫黼藻。宫漏永、千门鱼钥，截断红尘飞不到。街九轨，看千貂避路，庭院五侯深锁。好一部、太平六典，一一周公手做。赤绣裳，消得道、斑斓衣好。尽庞眉鹤发，天上千秋难老。
木兰花慢::李芸子::占西风早处，一番雨，一番秋。记故国斜阳，去年今日，落叶林幽。悲歌几回激烈，寄疏狂、酒令与诗筹。遗恨清商易改，多情紫燕难留。嗟休。触绪茧丝抽。旧事续何由。奈予怀渺渺，羁愁郁郁，归梦悠悠。
洞仙歌::张韫::花泥絮浪，春怀如酒。书卷炉熏梦清昼。唤玉京稳携手松乔，飞光里，笑傲白云林岫。仙人犹狡狯，洒雪吹冰，声落星河翠蛟走。问箬下留丹，别已千年，华表鹤、亦归来否。有洞口、桃花识刘郎，共一笑相迎，朱颜如旧。
念奴娇::游子西::暑尘收尽，快晚来急雨，一番初过。是处凉飙回爽气，直把残云吹破。星律飞流，银河摇荡，只恐冰轮堕。云梯稳上，琼楼今夜无锁。便觉浮世卑沈，回翔偃薄，似蚁空旋磨。想得九天高绝处，不比人间更火。独立乾坤，浩歌春雪，可惜无人和。广寒宫里，有谁潇洒如我。
清平乐::施乘之::风消云缕。一碧无今古。欲坏上元天不许。晴了晚来些雨。莫言冷落山家。山翁本厌繁华。试问莲灯千炬，何如月上梅花。
八声甘州::周济川::有乾坤、清气入诗脾，随龙散神仙。蘸西湖和墨，长空为纸，几度诗圆。消得宫妃捧砚，夜烛照金莲。试问隔屏坐，谁後谁先。长是花香柳色，更风清月白，天入吟笺。自霞觞误覆，谪下玉皇边。
点绛唇::应次蘧::雪意娇春，腊前妆点春风面。粉痕冰片。一笑重相见。倚竹偎松，谁道罗浮远。寒更转。楚骚为伴。韵绕香篝暖。
水龙
腰刀首帕从军，戍楼独倚闲凝眺。中原气象，狐居兔穴，暮烟残照。投笔书怀，枕戈待旦，陇西年少。叹光阴掣电，易生髀肉，不如易腔改调。世变沧海成田，奈群生、几番惊扰。干戈烂漫，无时休息，凭谁驱扫。眼底山河，胸中事业，一声长啸。太平时、相将近也，稳稳百年燕赵。
贺新郎::黄升::倦整摩天翼。笑归来、点画亭台，按行泉石。落落元龙湖海气，更著高楼百尺。收揽尽、水光山色。曾驾飚车蟾宫去，几回批、借月支风敕。斯二者，惯相识。玲珑窗户青红湿。夜深时、寒光爽气，洗清肝膈。似此交游真洒落，判与升堂入室。有万象、来为宾客。不用笙歌轻点，看仙翁手搦虹霓笔。吟思远，两峰碧。
贺新郎::黄升::风送行春步。渐行行、山回路转，入云深处。问讯花梢春几许，半在诗人杖屦。点点是、祥烟膏露。中有瑶池千岁种，整严妆、来作巢仙侣。相妩媚，试凝伫。风流坐上挥谈尘。更多情、多才多调，缓歌金缕。趁取芳时同宴赏，莫惜清樽缓举。有明月、随人归去。从此一春须一到，愿东君、长与花为主。泉共石，闻斯语。
贺新郎::黄升::莫恨黄花瘦。正千林、风霜摇落，暮秋时候。晚节相看元不恶，采采东篱独秀。试揽结、幽香盈手。几劫修来方得到，与渊明、千载为知旧。同冷淡，比兰友。柴桑心事君知否。把人间、功名富贵，付之尘垢。不肯折腰营口腹，一笑归欤五柳。怅此意、而今安有。若得风流如此老，也何妨、相对无杯酒。诗自可，了重九。
贺新郎::黄升::自扫梅花下。问梢头、冷蕊疏疏，几时开也。间者阔焉今久矣，多少幽怀欲写。有谁是、孤山流亚。香月一联真绝唱，与诗人、千载为嘉话。馀兴味，付来者。清癯不恋华亭榭。待与君、白发相亲，竹篱茅舍。喜甚今年无酒禁，溜溜小槽压蔗。已准拟、雪天霜夜。自醉自吟仍自笑，任解冠、落从嘲骂。书此意，寄同社。
木兰花慢::黄升::自沈香梦断，风雨外、失馀春。怅袍锦淋漓，金銮论奏，四海无人。蛾眉古来见妒，奈昭阳、飞燕亦成尘。惟有空梁落月，至今能为传神。神游八表跨长鲸。谁是再来身。爱云月溪头，玉环一曲，笔力千钧。
木兰花慢::黄升::问潘郎两鬓，更禁得、几番秋。怅病骨，幽怀渺渺，短发飕飕。云边一声长笛，这风情、多属赵家楼。枕困寻药裹，薰衣慵讯香篝。悠悠。老矣复焉求。何止赋三休。念少日书癖，中年酒病，晚岁诗愁。
木兰花慢::黄升::问春春不语，谩新绿、满芳洲。记历历前游，看花南陌，命酒西楼。东风翠红围绕，把功名、一笑付糟丘。醉里了忘身世，吟边自负风流。风流。莫莫复休休。白发渐盈头。怅十载重来，略无欢意，惟有闲愁。
南柯子・南歌子::黄升::天上传新火，人间试夹衣。定巢新燕觅香泥。不为绣帘朱户、说相思。侧帽吹飞絮，凭栏送落晖。
南柯子・南歌子::黄升::兰佩秋风冷，茱囊晓露新。多情多感怯芳辰。强折黄花来照、碧粼粼。落帽参军醉，空樽靖节贫。
行香子::黄升::寒意方浓。暖信才通。是晴阳、暗拆花封。冰霜作骨，玉雪为容。看体清癯，香淡伫，影朦胧。孤城小驿，断角残钟。又无边、散与春风。
卖花声::黄升::莺蝶太匆匆。恼杀衰翁。牡丹开尽状元红。俯仰之间增感慨，花事成空。垂柳绿阴中。粉絮。
卖花声::黄升::秋色满层霄。剪剪寒飚。一襟残照两无聊。数尽归鸦人不见，落木萧萧。往事欲魂消。梦想风标。
长相思::黄升::天悠悠。水悠悠。月印金枢晓未收。笛声人倚楼。芦花秋。蓼花秋。催得吴霜点鬓稠。香笺莫寄愁。
长相思::黄升::砧声齐。杵声齐。金井栏边败叶飞。夜寒乌不栖。风凄凄。露凄凄。影转梧桐月已西。花冠窗外啼。
长相思::黄升::惜春归。爱春归。脱了罗衣著苎衣。绿阴黄鸟啼。酒醒时。梦醒时。清簟疏帘一局棋。丁东风马儿。
感皇恩::黄升::骑鹤上扬州，腰缠十万。拈起诗人旧公案。看山看水，此去胜游须遍。烦君收拾取，归吟卷。少日风流，暮年萧散。佳处何妨小留款。沙河塘上，落日绣帘争卷。也须拂拭起，看花眼。
蝶恋花::黄升::百计留春春不住。褪粉吹香，日日催教去。心事欲凭莺语诉。流莺划地无凭据。绿玉阑干围绮户。一点柔红，应在深深处。想倚翠帘吹柳絮。浅颦惆怅芳期误。
月照梨花・河传::黄升::昼景。方永。重帘花影。好梦犹酣，莺声唤醒。门外风絮交飞。送春归。修蛾画了无人问。几多别恨。泪洗残妆粉。不知郎马何处嘶。
摸鱼儿::黄升::问山中、小桃开後，曾经多少晴雨。遥知载酒花边去，唱我旧歌金缕。行乐处。正蝶绕蜂围，锦绣迷无路。风光有主。想倚杖西阡，停杯北望，望断碧云暮。花知道，应倩蜚鸿寄语。年来老子安否。一春一到成虚约，不道树犹如此。烦说与。但岁岁、东风妆点红云坞。刘郎老去。待有日重来，同君一笑，拈起看花句。
水龙吟::黄升::少年有志封侯，弯弓欲挂扶桑外。一朝敛缩，萧然清兴，了无拘碍。袖里阴符，枕中鸿宝，功名蝉蜕。看舌端霹雳，剧谈玄妙，人间世、疑无对。阆苑醉乡佳处，想当年、绿阴犹在。群仙寄语，不须点勘，鬼神功罪。碧海千寻，赤城万丈，风高浪快。待踞龟食蛤，相期汗漫，与烟霞会。
西河::黄升::天似洗。残秋未有寒意。何人短笛弄西风，数声壮伟。倚栏感慨展双眸，离离烟树如荠。少年事，成梦里。客愁付与流水。笔床茶具老空山，未妨肆志。世间富贵要时贤，深居宜有馀味。大江东去日西坠。想悠悠千古兴废。此地阅人多矣。
清平乐::黄升::珠帘寂寂。愁背银缸泣。记得少年初选入。三十六宫第一。当年掌上承恩。而今冷落长门。又是羊车过也，月明花落黄昏。
清平乐::黄升::深深禁。霁日明莺羽。风动槐龙交翠舞。恰恰花阴亭午。一帘暖絮悠扬。金炉旋炷沈香。天子方看谏疏，内人休斗新妆。
酹江月・念奴娇::黄升::玉林何有，有一弯莲沼，数间茅宇。断堑疏篱聊补葺，那得粉墙朱户。禾黍秋风，鸡豚晓日，活脱田家趣。客来茶罢，自挑野菜同煮。多少甲第连云，十眉环座，人醉黄金坞。回首邯郸春梦破，零落珠歌翠舞。
酹江月・念奴娇::黄升::西风解事，为人间、洗尽三庚烦暑。一枕新凉宜客梦，飞入藕花深处。冰雪襟怀，琉璃世界，夜气清如许。划然长啸，起来秋满庭户。应笑楚客才高，兰成愁悴，遗恨传千古。作赋吟诗空自好，不直一杯秋露。
浣沙溪・浣溪沙::黄升::锺磬泠泠夜未央。梨花庭院月如霜。步虚声里拜瑶章。
鹧鸪天::黄升::沈水香销梦半醒。斜阳恰照竹间亭。戏临小草书团扇，自拣残花插净瓶。莺宛转，燕丁宁。晴波不动晚山青。玉人只怨春归去，不道槐云绿满庭。
鹧鸪天::黄升::雨过芙蕖叶叶凉。摩挲短发照横塘。一行归鹭拖秋色，几树鸣蝉饯夕阳。花侧畔，柳旁相。微云澹月又昏黄。风流不在谈锋胜，袖手无言味最长。
秦楼月・忆秦娥::黄升::心如结。西风老尽黄花节。黄花节。塞鸿声断，冷烟凄月。汉朝陵庙唐宫阙。兴衰万变从谁说。
重叠金・菩萨蛮::黄升::西风半夜惊罗扇。蛩声入梦传幽怨。碧藕试初凉。露痕啼粉香。清冰凝簟竹。不许双鸳宿。
重叠金・菩萨蛮::黄升::南山未解松梢雪。西山已挂梅梢月。说似玉林人。人间无此清。此身元是客。小住娱今夕。
重叠金・菩萨蛮::黄升::银幡彩胜参差剪。东风吹上钗头燕。一笑绕花身。小桃先报春。新春今日是。明日新年至。
谒金门::黄升::花事浅。方费化工匀染。墙角红梅开未遍。小桃才数点。人在暮寒庭院。闲续茶经香传。酒思如冰诗思懒。雨声帘不卷。
南乡子::黄升::多病带围宽。未到衰年已鲜欢。梦破小楼风马响，珊珊。缺月无情转画栏。凉入苎衾单。起探灯花夜欲阑。书册满床空伴睡，慵观。拈得渔樵笛谱看。
南乡子::黄升::万籁寂无声。衾铁棱棱近五更。香断灯昏吟未稳，凄清。只有霜华伴月明。应是夜寒凝。恼得梅花睡不成。我念梅花花念我，关情。起看清冰满玉瓶。
花发沁园春::黄升::晓燕传情，午莺喧梦，起来检校芳事。荼シ褪雪，杨柳吹绵，迤逦麦秋天气。翻阶傍砌。看芍药、新妆娇媚。正凤紫匀染绡裳，猩红轻透罗袂。昼暖朱阑困倚。是天姿妖娆，不减姚魏。随蜂惹粉，趁蝶栖香，引动少年情味。花浓酒美。
阮郎归::黄升::粉香吹暖透单衣。金泥双凤飞。闲来花下立多时。春风酒醒迟。桃叶曲，柳枝词。芳心空自知。湘皋月冷佩声微。雁归人不归。
鹊桥仙::黄升::青林雨歇，珠帘风细，人在绿阴庭院。夜来能有几多寒，已瘦了、梨花一半。宝钗无据，玉琴难托，合造一襟幽怨。云窗雾阁事茫茫，试与问、杏梁双燕。
鹧鸪天::黄升::天气清和仅两旬。一旬前是佛生辰。当年来应徐卿梦，此夕遥瞻寿宿明。拼一笑，对诸贤。山翁何以祝龟龄。蟠桃瓜枣皆虚诞，愿把阴功福後人。
瑞龙吟::杨泽民::城南路。凝望映竹摇风，酒旗标树。郊原游子停车，问山崦里，人家甚处。去还伫。徐见画桥流水，小窗低户。深沈绿满垂杨，芳阴娅姹，娇莺解语。多谢佳人情厚，卷帘羞得，庭花飘舞。可谓望风知心，倾盖如故。犹香玉，休赋断肠句。堪怜处、生尘罗袜，凌波微步。底事匆匆去。为他系绊，离情万绪。空有愁如缕。
琐窗寒::杨泽民::倦拂鸳衾，羞临鹊鉴，懒开窗户。韶华暗度，又过妒花风雨。掩熏炉、怕闻旧香，柳阴只有黄莺语。似向人、欲说离愁，因念未归行旅。春暮。知何处。便不念芳年，正当三五。轻衫快马，去逐狂朋怪侣。便罗帷、香阁顿忘，枕边要语曾记否。趁芳时、即早归来，尚可清俎。
风流子::杨泽民::佳胜古钱塘。帝居丽、金屋对昭阳。有风月九衢，凤皇双阙，万年芳树，千雉宫墙。户十万，家家堆锦绣，处处鼓笙簧。三竺胜游，两峰奇观，涌金仙舸，丰乐霞觞。芙蓉城何似，楼台簇中禁，帘卷东厢。盈望虎貔分列，鸳鹭成行。
渡江云::杨泽民::渔乡回落照，晚风势急，骛鹭集汀沙。解鞍将憩息，细径疏篱，竹隐两三家。山肴野蔌，竞素朴、都没浮华。回望时，绕村流水，万点舞寒鸦。休嗟。明年秋暮，一叶扁舟，望平川北下。应免劳、尘巾乌帽，宵炬红纱。
应天长::杨泽民::夭桃弄粉，繁杏透香，依然旧日颜色。奈彼妒花风雨，连阴过寒食。金钗试寻妙客。正昼永、院深人寂。善歌更解舞，传闻触处声藉。当日俊游时，屡向平康，吟咏共题壁。自後纵经回曲，难寻阿姨宅。芳华苑，罗绮陌。
荔枝香::杨泽民::瞰水自多佳处。春未去。绣桷斗起凌空，隐隐笼轻雾。已飞画栋朝云，又卷西山雨。相与。共煮新茶取花乳。开宴处。俯北榭、临南浦。迤扁逦舟，双浆棹歌齐举。
荔枝香::杨泽民::未论离亭话别，涕先泫。旋涤瑶觯，深挹芳醪，凝愁满眼。偎人大白须卷。歌遍。三劝。记得当时送□远。素蟾屡明晦，彩云易散。後约难知，又却似、阳关宴。
还京乐::杨泽民::春光至，欲访清歌妙舞重为理。念莺轻燕怯媚容，百斛明珠须费。算枕前盟誓。深诚密约堪凭委。意正美，娇眼又洒，梨花春泪。记罗帷底。向鸳鸯、灯畔相偎，共把前回，词语咏味。无端浪迹萍蓬，奈区区、又催行李。
扫花游・扫地游::杨泽民::素秋渐老，正叶落吴江，雁横南楚。暮霞散缕。听寒蝉断续，乱鸦鼓舞。客舍凄清，那更西风送雨。又东去。过野杏小桥，都在元处。心事天未许。似误出桃源，再寻仙路。去年燕俎。记芳腮妒李，细腰束素。事没双全，自古瓜甜蒂苦。
解连环::杨泽民::塞鸿难托。奈云深雾阔，水遥山邈。感两情、浑若连环，念恩爱厚深，利名浮薄。便好归来，怎禁得、许多萧索。免恹恹瘦减，漫滞寝，枉费汤药。伊心料应未若。对香消兽吻，月转楼角。凭便是、铁石心肠，有当日盟言，怎忍辜却。
玲珑四犯::杨泽民::韵胜江梅，笑杏俗桃粗，空眩妖艳。尽屏铅华，天赋翠眉丹脸。门闭昼永春长，看燕子、并飞撩乱。叹岁华若箭频换。深院有谁能见。夜来初得同相荐。便门阑、瑞烟葱茜。天然素质真颜色，直是惊人眼。
丹凤吟::杨泽民::荏苒秋光虚度，玩月池台，登高楼阁。风传霜信，遍送晓寒侵幕。凄凉细雨，洒窗飘户，漏永更长，枕单衾薄。梦里惊鸿唤起，坐对寒，犹听晨漏残角。先自宿酲似病，共愁造合滋味恶。虽有丁宁语，怕旁人多口，还类金铄。如斯情绪，戚戚怎禁牢落。
满江红::杨泽民::袅娜身材，经行处、金莲涉足。晨妆罢，黛眉新晕，素腰如束。丹脸匀红香在臂，秀肌腻滑凉生肉。记那回、同赌选花图，赢全局。相思病，休卜。辜负却，杨枝曲。漫榴花堆火，翠阴笼屋。菡萏方池闲艳蕊，画堂未许归云宿。任利名、踪迹久尘埃，教谁扑。
瑞鹤仙::杨泽民::依山仍负郭。有松桂扶疏，烟霞渺漠。一年自成落。奈孤踪还系，蝇头蜗角。休嗤句弱。赋郊居、何让沈约。记乡人过我，傩立阼阶，酒行先酌。远映江山奇胜，下瞰重湖，上飞高阁。风帘絮幕。筑新槛，种花药。幸瓜期已近，秋风归去，免得奔驰味恶。待开池、剩起林亭，共同宴乐。
西平乐::杨泽民::圃韭畦蔬，嫩鸡野腊，邻酝稚子能赊。罗幕新裁，画楼高耸，松梧柳竹交遮。应便作归休计去，高揖渊明，下视林逋，到此如何，又走风沙。都为啼号累我，思量事、未遂即咨嗟。连年奔逐，旁州外邑，舟楫轻扬，鞭□倾斜。
浪淘沙慢::杨泽民::禁城外，青青细柳，翠拂高堞。征鼓催人骤发。长亭渐觉宴阕。情绪似丁香千百结。忍重看、手简亲折。听怨举离歌寄深意，新声更清绝。心切。暮天塞草烟阔。正乍轻尘，新睛後，汨汨清渭咽。闻西度阳关，风致全别。玉杯屡竭。思故人千里，唯同明月。扶上雕鞍还三叠。那堪第四声未歇。念蟾魄、能圆还解缺。况人事、莫苦悲伤悴艳色。归来复见头应雪。
忆旧游::杨泽民::念区区远宦，带月侵晨，燃烛中宵。在昔曾游遍，过三湘下浙，二水通潇。小舟暂辍兰棹，羸马复鞭摇。但旧日雄图，平生壮气，往往潜消。迢迢。向年事，记艳质平堤，曾共听镖。醉□游沙市，被疏狂伴侣，朝暮相招。
蓦山溪::杨泽民::当年苏小，家住苕溪尾。一棹采莲归，悄羞得、鸳鸯飞避。苹洲蓼岸，花脸两难分，崖半倚。风乍起。荡漾烟光里。平生强项，未肯轻鱼水。溪上偶相逢，这一段、风情怎已。纫兰解佩，不负有情人，金尊侧，罗帐底。占尽人间美。
少年游::杨泽民::金炉喷兽枕山。衾帐不知寒。数片飞花，初临窗外，犹作堕梅看。
少年游::杨泽民::三分芳髻拢青丝。花下见仙姿。雨情怀，沾风踪迹，相见恨欢迟。
秋蕊香::杨泽民::向晓银瓶香暖。宿蕊犹残娇面。风尘一缕透窗眼。恨入春山黛浅。短书封了凭金线。系双燕。
渔家傲::杨泽民::李素华曾缟昼。当年独冠群芳秀。今日再来眉暗斗。谁人後。追思恰似章台柳。先自病来迟唧溜。肌肤瘦减宽襟袖。已是无聊仍断酒。徘徊久。者番枉走长亭候。
渔家傲::杨泽民::未把金杯心已恻。少年病酒还成积。一昨宦游来水国。心知得。陶陶大醉何人识。日近偶然频燕客。尊前巾帽时仄。致得沈疴盟枕席。吾方适。从今更不尝涓滴。
南乡子::杨泽民::乘月上高楼。一片清光浩莫收。帘卷好风知客意，飕飕。山自纵横水自流。却绕古城头。尘事匆匆得少休。遥送征鸿千里外，明眸。消尽人间万种愁。
望江南・忆江南::杨泽民::寻胜去，驱马上南堤。信脚不知人远近，醉眠犹劝玉东西。归帽任冲泥。春雨过，农事在瓜蹊。
浣溪沙::杨泽民::芳蕊松夹道垂。珠幢玉节下瑶池。异香团就小花儿。应念裴航佳句好，休论白傅送行悲。月娥亲自送仙衣。
浣溪沙::杨泽民::原上芳华已乱飞。林间佛日却晖晖。一花六叶殿春归。身外色香空荏苒，鼻端消息正霏微。禅林曲几坐忘时。
浣溪沙::杨泽民::金粟蒙茸翠叶垂。月宫仙种下天涯。儿曹攀折有云梯。枕畔幽芳醒睡思，炉中换骨脱金泥。待持金翦怕儿啼。
迎春乐::杨泽民::池边刺竹初成屋。拨芳瓮、酒初熟。奈巾车秣马催人速。还又伴、孤云宿。蜗角蝇头相窘束。
迎春乐::杨泽民::沈吟暗想狂踪迹。亲曾作、燕堂客。赏春风、共醉垂杨陌。云鬓、金钗侧。对酒何曾辞大白。
点绛唇::杨泽民::流水泠泠，闭门时候廉纤雨。菱歌齐举。风暖飘香絮。一叶扁舟，过尽莺啼处。空凝伫。到头辛苦。暮色闻津鼓。
一落索::杨泽民::水与东风俱秀。一池春皱。满庭花卉尽芳菲，只有朵、江梅瘦。谱里知名自久。
一落索::杨泽民::识尽人间甘苦。不如归去。先来孤馆客愁多，更倾下、连宵雨。尽日登山绕树。
满庭芳::杨泽民::春过园林，雨馀池沼，嫩荷点点青圆。昼长人静，芳树欲生烟。一径幽通邃竹，松风漱、石齿溅溅。平生志，功名未就，先觅五湖船。不如，归去好，良田二顷，茅舍三椽。任高歌月下，痛饮花前。果解忘情寄意，又何在、频抚无弦。烟波友，扁舟过我，相伴白鸥眠。
隔浦莲近拍::杨泽民::桑阴柔弄羽葆。莲渚芳容窈。翠叶浓障屋，绵蛮时啭黄鸟。闲步嫩草。鱼儿闹。作队游苹沼。画屏小。纱厨簟枕，接沈醉犹倒。华胥境界，燕子几声催晓。携手兰房未步到。
法曲献仙音::杨泽民::汀蓼收红，井梧凋绿，呖呖征鸿南度。静听寒砧，闷孤枕，蟾光夜深窥户。露暗滴、芭蕉重，潇潇本非雨。砌蛩语。怎知人、漏长无寐，因念游子，路修道又阻。早起懒晨妆，自秋来、眉黛谁妩。
选官子・选冠子::杨泽民::塞雁呼云，寒蝉噪晚，绕砌夜蛩凄断。迢迢玉宇，耿耿银河，明月又歌团扇。行客暮泊邮亭，孤枕难禁，一窗风箭。念松荒三迳，门低五柳，故山犹远。堪叹处。对敌风光，题评景物，恶句斐然挥染。风埃世路，冷暖人情，一瞬几分更变。
侧犯::杨泽民::九衢艳质，看来怎比他闲靓。清韵。似照水横斜暮临镜。林间顿画阁，花底藏芳径。幽静。将绛烛、高烧照双影。琼瑶皓素，未及肌肤莹。伊试省。我从今、还肯再孤另。
塞翁吟::杨泽民::院宇临池水，桥边绕水胧。桥左右，水西东。水木两芙蓉。低疑洛浦凌波步，高如弄玉凌空。叶百叠，蕊千重。更都染轻红。冲冲。能消尽，忧心似结，看艳色、浑如梦中。
苏幕遮::杨泽民::日烘晴，风却暑。帘幕中间，紫燕呢喃语。嫩竹新荷初沐雨。曲栏幽轩，四面明窗举。夏初临，春又去。不愿封侯，祗怕为羁旅。溪上故人无恙否。欲唱菱歌，发棹归南浦。
浣溪沙::杨泽民::南国幽花比并香。直从初夏到秋凉。素馨茉莉占时光。梅□正寒方著蕊，芙蓉过暑即空塘。个中春色最难量。
浣溪沙::杨泽民::一径栽培九畹成。丛生幽谷免倾。异芳止合在林亭。馥郁国香难可拟，纷纭俗眼不须惊。好风披拂雨初晴。
浣溪沙::杨泽民::仙子何年下太空。凌波微步笑芙蓉。水风残月助惺忪。矾弟梅兄都在眼，银台金盏正当胸。为伊一醉酒颜红。
浣溪沙::杨泽民::风递馀花点素缯。日烘芳炷下萝藤。为谁雕琢碎春冰。玉蕊观中犹得誉，木樨岩下尚驰声。何如高架任伊凭。
点绛唇::杨泽民::雨歇方塘，清圆一一风荷举。舣舟南浦。忘却来时路。醉拍春衫，便欲随君去。犹回顾。阿蛮樊素。更有留人处。
诉衷情::杨泽民::眼前时果漫堆盘。莫是又贪酸。因何近来销减，微褪脸霞丹。还只为，枕衾闲。泪痕斑。我能医疗，一服收功，只霎时间。
风流子::杨泽民::行乐平生志，方从事、未出已思归。叹欢宴会同，类多暌阻，冶游踪迹、还又参差。年华换，利名虚岁月，交友半云泥。休忆旧游，免成春瘦，莫怀新恨，恐惹秋悲。惟思行乐处，几思为春困，醉枕罗衣。何事暗辜芳约，偷负佳期。
华胥引::杨泽民::征车将动，愁不成歌，对颦翠叶。静掩兰房，香铺卧鸭烟罢唼。别後羞看霓裳，更把筝休轧。频数更筹，乍寒孤枕偏怯。尝为霜髭，弄纤纤、向人轻镊。旧词新句，幽窗时时并阅。
宴清都::杨泽民::早作听晨鼓。征车动、画桥乘月先度。邻鸡唱晓，人家未起，尚扃柴户。沙边塞雁声遥，料不见、当时伴侣。似怎地、满眼愁悲，秋如宋玉难赋。休论爱合暌离，微官系缚，期会良苦。封侯万里，金堆北斗，不如归去。
四园竹::杨泽民::残霞殿雨，气入窗扉。井梧堕叶，寒砌叫蛩，秋满屏帏。罗袖匆匆叙别，凄凉客里，异乡谁更相知。念伊其。当时芍药同心，谁知又爽佳期。直待金风到後，红叶秋时。细写情辞。
齐天乐::杨泽民::护霜云澹兰皋暮，行人怕临昏晚。皓月明楼，梧桐雨叶，一片离愁难翦。殊乡异景，奈频易寒暄，屡更茵簟。案牍纷纭，夜深犹看两三卷。平川回棹未久，简书还授命，又催程限。贡浦南游，桃江西下，还是水行陆转。天寒雁远。但独拥兰衾，枕檀谁荐。再促征车，月华犹未敛。
木兰花・玉楼春::杨泽民::奇容压尽群芳秀。枕臂浓香犹在袖。自从草草为传杯，但觉厌厌长病酒。堤上路长官柳瘦。
霜叶飞::杨泽民::朔风严紧，长空布、同云低黯天表。更堪中夕振寒威，枕风声悄。望皓洁、窗纱向晓。珠帘才上银钩小。听美人都惊□，老尽群山，远近相照。深意劝客金尊，皑皑千里，琼台瑶圃重到。绮罗香暖恣欢娱，暂尔宽怀抱。更几朵、梅花开了。巡檐聊与花相调。
蕙兰芳・蕙兰芳引::杨泽民::池亭小，帘幕初下，散飞凫骛。乍风约云开，遥障几眉横绿。画桥架月，映四岸、垂杨遮屋。绕翠栏满槛，尽是新栽花竹。风送荷香，凉生冰簟，岂畏炎燠。便催唤双成，看舞相时丽曲。
塞垣春::杨泽民::绣阁临芳野。向晚把、花枝卸。世间寻觅，除是图画。这欢娱已系人心也。更翰墨、新挥洒。展蛮笺、明窗底，把□心事都写。谢女与檀郎，清才对、真态俱雅。凤枕乐春宵，绛帷度秋夜。
丁香结::杨泽民::梅雨犹清，冷风乘急，遥送万丝斜陨。听水翻雷迅。冒雾湿，但觉衣裘皆润。乱山烟嶂外，轻寒透、未免强忍。崎岖危石，耸峭峻岭，都齐行尽。指引。看负弩旌旗，谩卷空、排素阵。向晚收云，黎明见日，渐生红晕。
氐州第一::杨泽民::潇潇寒庭，深院绣盖，佳人就中娇小。半额装成，纤腰浴罢，初著铢衣缥缈。徐整鸾钗，向凤鉴、低徊斜照。情态方浓，憨痴不管，绿稀红老。阆苑春回花枝少。漫微步、芳丛频绕。密意难窥，幽欢未讲，时把琵琶抱。
解蹀躞::杨泽民::一掬金莲微步。堪向盘中舞。主人开阖，呼来慰行旅。暂时略得舒怀，事如橄榄，馀甘卒难回苦。惹愁绪。便□偎人低唱，如何当奇遇。
少年游::杨泽民::鸾胎麟角，金盘玉箸，芳果荐香橙。洛浦佳人，缑山仙子，高会共吹笙。
庆春宫・高阳台::杨泽民::曲渚澜生。遥峰云敛，据鞍又出江城。青子垂枝，翠阴遮道，乍闻一两蝉声。素蟾犹在，但惟有、长庚殿星。征夫前路，应怪劳生，尘事相萦。年来厌逐时迎。千里追寻，两鬓凋零。佳景良辰，无虚度，谁怜客里凄清。
醉桃源・阮郎归::杨泽民::十年依旧破衫青。空书制敕绫。但知心似玉壶冰。牛衣休涕零。聊蹇傲，莫升腾。毋为附骥蝇。
醉桃源・阮郎归::杨泽民::大都修炼似蒸沙。阴阳失两家。正如飞鳖舞长蛇。宁知饮月华。回老貌，假群娃。熏蒸成绛霞。
点绛唇::杨泽民::岸草离离，暮天雨过添清润。小舟移近。怕得江头信。无奈风高，雁字难成阵。思排闷。管弦难趁。怎解心头恨。
夜游宫::杨泽民::一叶飘然下水。船头转、已行十里。冷落杯盘荐梅子。又经过，岭边村，江上市。那更轻帆底。一路上、翠飘红坠。
夜游宫::杨泽民::泪眼偎人强敛。鲛绡上、尚馀斑点。别後何愁不相见。只愁伊，被旁人，施暗箭。致得心肠转。教令得、神魂撩乱。
诉衷情::杨泽民::侵晨呵手怯清霜。闲写两三行。都将旧游新恨，收拾入行装。人乍别，路尤长。漫嗟伤。不如归去，只者温柔，便是仙乡。
伤情怨・清商怨::杨泽民::娇痴年纪尚小。试晚妆初了。自戴黄花，开奁还自照。临岐离思浩渺。
红林擒近::杨泽民::轻有鹅毛体，白如龙脑香。琼笋缀飞桷，冰壶鉴方塘。浑如瑶台阆苑，更无茅舍蓬窗。画阁自有梅装。贪耍罢弹簧。鼓舞沽酒市，蓑笠钓鱼乡。
红林擒近::杨泽民::梅信初回暖，风棱犹壮寒。禾稼响圭璧，帘旌隐琅。门外群山尚满，窗前数片馀残。冻底潜有鱼翻。东风渐生澜。杖策扶半醉，燕寝有馀欢。
满路花・促拍满路花::杨泽民::双眼滟秋波，两脸凝春雪。尊前初见处，琴心绝。千磨百难，石上琼簪折。人非天样阔。车马难通，奈何没个关节。深盟密约，啮臂曾流血。须知弦断有，鸾胶接。别离日久，转觉归心切。
解语花::杨泽民::星桥夜度，火树宵开，灯月光交射。翠檐铜瓦。相辉映、隐隐绛霞飘下。风流艳雅。向柳陌、纤纤共把。筵宴时、频酌香醪，宝鸭喷沈麝。已是欢娱尽夜。对芳时堪画，条倡叶冶。鸳灯诗帕。嬉游看、到处骤轮驰马。十千换也。惟好事、寸心难谢。听九衢、三市行歌，到晓钟才罢。
倒犯::杨泽民::黛眉新扫。芳容衬缟。佳人在、翠帘深窈。逡巡遽赠诗语，因询屏帏悄。道自有、蓝桥美质诚堪表。倩纤纤、捧芳。琴剑度关，望玉京人，迢迢天样。下马叩靖宇，见仙女、云英小。算冠绝、人间好。饮刀圭、神丹同得道。
大::杨泽民::渐雨回春，风清夏，垂柳凉生芳屋。馀花犹满地，引蜂游蝶戏，慢飞轻触。院宇深沈，帘栊寂静，苍玉时敲疏竹。雕梁新来燕，恣呢喃不住，似曾相熟。但双去并来，漫萦幽恨，枕单衾独。仙郎去又速。料今在、何许停双毂。任梦想、频登台榭，遍倚阑干，水云千里空流目。纵遇双鱼客，难尽写、别来心曲。媚容幸倾城国。
玉烛新::杨泽民::梨花寒食後。被丽日和风，一时开就。雨歇，香犹嫩、渐觉芳心彰漏。墙头月下，似旧日莺莺相候。纤手为、攀折翘枝，轻盈露沾红袖。风流出浴杨妃，向海上何人，更询安否。百花任斗。应粉艳、未减杏粗梅瘦。肤丰肉秀。
花犯::杨泽民::百花中，夭桃秀色，堪餐作珍味。武陵溪上，□宋玉墙头，全胜姝丽。去年此日佳人倚。凝情心暗喜。恨未得、合欢鸳帐，归来犹半被。寻春记前约因□，题诗算怎耐、相思憔悴。攀玩对、东君道，莫教轻坠。
丑奴儿・采桑子::杨泽民::冰姿冠绝人间世，傲雪凌霜。蕊点檀黄。更看红唇间素妆。清芬不是先桃李，桃李无香。
水龙吟::杨泽民::腻金匀点繁英，好风更与花为地。梅魂蕙魄，素馨□长，酴请避。拍塞清香，远闻十里，如何藏闭。笑东篱嫩菊，空攒细蕊，祗供得、重阳泪。争似青青叶底。傍西窗、时复轻吹。玉炉换骨，宝瓶熏梦，幽人睡起。管领秋光，留连佳景，几多新意。怕娥、不□蟾宫桂种，□高枝比。
六丑::杨泽民::叹浓欢易散，便忍把、恩情抛掷。恁时寸心，惟思生翅翼。别後踪迹。不定如萍泛，暂抛江沔，又留连京国。芳容料见尤光泽。共赏青楼，同游绮陌。皆曾痛怜深惜。纵鳞鸿托意，云水犹隔。兰房深寂。映轻红淡碧。翠竹名花底、同燕息。杯盘屡肯留客。见真诚厚爱，意深情极。乌纱翦为新冠帜。谁知道、荏苒尘埃带抹，任他倾侧。
虞美人::杨泽民::层层楼阁薰风暖。花里香苞短。清芬不逐火云消。看了一重姿媚、一重娇。几回池上寻芳径。惊见波中影。似将千叶再苞封。肠断昭阳一笑、付飞鸿。
虞美人::杨泽民::小池芳蕊初开遍。恰似新妆面。扁舟一叶过吴门。只向花间高卧、度朝昏。浮萍点缀因风絮。更共鸳鸯语。花间有女恰如云。不惜一生常作、采花人。
兰陵王::杨泽民::翠竿直。一叶扁舟漾碧。澄江上、几度啸日迎风，怡怡钓秋色。渔乡共水国。都属沧浪傲客。烟波外，风笠雨蓑，才掷丝纶便千尺。飘然去无迹。恣脚扣双船，帆挂轻席。盈钩香饵鱼争食。更拨棹葭岸，放篙菱浦，才过新栅又旧驿。占江南江北。堪恻。利名积。算纵有豪华，难比清寂。须知此乐天无极。
蝶恋花::杨泽民::蜡尽江南梅发後。万点黄金，娇眼初窥牖。曾见渭城人劝酒。嫩条轻拂传杯手。料峭东风寒欲透。暗点轻烟，便觉添疏秀。莫道故人今白首。人虽有故心无旧。
蝶恋花::杨泽民::初过元宵三五後。曲槛依依，终日摇金牖。瘦损舞腰非为酒。长条聊赠垂鞭手。几叶小梅春已透。信是风流，占尽人间秀。走马章台还举首。可人标韵强如旧。
蝶恋花::杨泽民::寂寞春残花谢後。落絮轻盈，点点穿风牖。浓绿阴中人买酒。凉生午扇都停手。叶密啼莺飞不透。要咏清姿，除是凭才秀。往日周郎为唱首。今将高韵重翻旧。
蝶恋花::杨泽民::百卉千花都绽後。露依风，翠影笼芳牖。杏脸桃腮匀著酒。青红相映如携手。一段帘丝风约透。妆点亭台，表里俱清秀。几度长提频矫首。青青颜色新如旧。
西河::杨泽民::形势地。岳阳事见图记。因山峭拔耸孤城，画楼涌起。楚吴巨泽坼东南，惊涛浮动空际。半天楼栏翠倚。记人凤舸难系。空馀细草没章华，但存故垒。二妃祠宇隔黄陵，精魂遥接云水。蟹鱼橘柚渐上市。是当年屈宋乡里。别有老仙高世。
三部乐::杨泽民::浓绿丛中，露半坼芳苞，自然奇绝。水亭风槛，正是蕤宾之月。固知道、春色无多，但绛英数点，照眼先发。为君的，尽是重心千叶。红巾又成半蹙。试寻双寄意，向丽人低说。但将一枝，插著翠环丝发。映秋波、艳云近睫。
菩萨蛮::杨泽民::吟风敲遍阑干曲。极目澄江千顷绿。长笛下扁舟。一声人倚楼。床头醅正发。帐底人如雪。月色夜来看。可堪霜信寒。
品令::杨泽民::日长风静。浓香在、珠帘花影。棋具对著明窗近。未排角势，鸦鹭先分阵。双叠远山非有恨。正藏机休问。便如喝采争堂印。
玉楼春::杨泽民::笔端点染相思泪。尽写别来无限意。祗知香阁有离愁，不信长途无好味。行轩一动须千里。
满路花・促拍满路花::杨泽民::愁得鬓丝斑，没得心肠破。上梢恩共爱，忒过火。一床锦被，将为都包裹。刚被旁人隔，不似鸳鸯，等闲常得双卧。非无意智，触事应偏左。那堪名与利，相羁锁。一番记著，一夜还难过。
声声慢::陈郁::澄空初霁，暑退银塘，冰壶雁程寥寞。天阙清芬，何事早飘岩壑。花神更裁丽质，涨红波、一奁梳掠。凉影里，算素娥仙队，似曾相约。闲把两花商略。开时候、羞趁观桃阶药。绿幕黄帘，好顿胆瓶儿著。年年粟金万斛，拒严霜、绵丝围幄。秋富贵，又何妨、与民同乐。
宝鼎现::陈郁::虞弦清暑，佳气葱郁，非烟非雾。人正在、东闱堂上，分瑞祥辉腾翠渚。奉玉，总欢呼称颂，争羡神光葆聚。庆诞节、弥生二佛，接踵瑶池仙母。最好英慧由天赋。有仁慈宽厚襟宇。每留念、修身忱意，博问谦勤亲保傅。染宝翰、镇规随宸画，心授家传有素。更吟咏、形容雅颂，隐隐赓歌风度。恩重汉殿传觞，宣付祝、恭承天语。对南薰初试，宫院笙箫竞举。
绛都春::陈郁::晴天媚晓。正禁苑乍暖，莺声娇小。柳拂玉阑，花映朱帘韶光早。熙朝多暇舒长昼。庆圣主、新颁飞诏。贻谋恩重，齐家有训，万邦仪表。偏称宫闱欢笑。酿和气共结，天香缭绕。侍宴回车，韶部将迎金莲照。鸡鸣警戒丁宁了。
念奴娇::陈郁::没巴没鼻，霎时间、做出漫天漫地。不论高低并上下，平白都教一例。鼓动滕六，招邀巽二，一任张威势。识他不破，只今道是祥瑞。却恨鹅鸭池边，三更半夜，误了吴元济。东郭先生都不管，关上门儿稳睡。一夜东风，三竿暖日，万事随流水。东皇笑道，山河原是我底。
玉连环・解连环::冯伟寿::谪仙往矣，问当年、饮中俦侣，於今谁在。叹沈香醉梦，胡尘日月，流浪锦袍宫带。高吟三峡动，舞剑九州隘。玉皇归觐，半空遗下，诗囊酒佩。云月仰挹清芬，揽虬须、尚友千载。晋宋颓波，羲皇春梦，尊前一慨。
春风袅娜::冯伟寿::被梁间双燕，话尽春愁。朝粉谢，午花柔。倚红阑故与，蝶围蜂绕，柳绵无数，飞上搔头。凤管声圆，蚕房香暖，笑挽罗衫须少留。隔院兰馨趁风远，邻墙桃影伴烟收。些子风情未减，眉头眼尾，万千事、欲说还休。蔷薇露，牡丹球。殷勤记省，前度绸缪。梦里飞红，觉来无觅，望中新绿，别後空稠。相思难偶，叹无情明月，今年已是，三度如钩。
春云怨::冯伟寿::春风恶劣。把数枝香锦，和莺吹折。雨重柳腰娇困，燕子欲扶扶不得。软日烘烟，乾风吹雾，芍药荼シ弄颜色。帘幕轻阴，图书清润，日永篆香绝。盈盈笑靥宫黄额。试红鸾小扇，丁香双结。团凤眉心倩郎贴。
云仙引::冯伟寿::紫凤台高，红鸾镜里，几度秋馨。黄金重，绿云轻。丹砂鬓边滴粟，翠叶玲珑烟剪成。含笑出帘，月香满袖，天雾萦身。年时花下逢迎。有游女、翩翩如五云。乱掷芳英，为簪斜朵，事事关心。
眼儿媚::冯伟寿::自颦双黛听啼鸦。帘外翠烟斜。社前风雨，已归燕子，未入人家。鞋儿试著无人看，莫是忒宽些。想它楼上，闷拈箫管，憔悴莺花。
木兰花慢::冯伟寿::酒醒人世换，碧桃靓、海山春。任青鸟沈沈，紫鳞杳杳，有玉林人。宫袍掉头未爱，爱荷衣、不染市朝尘。仙样蓬莱翰墨，云间鸾凤精神。笑呼银汉入金鲸。琼苑自由身。羡咳唾成章，香薰花雾，音和韵钧。
失调名::陈无咎::一年一度春来，何时是了。花落花开浑是梦，只解把人引调。可怜浮世，等闲过日，却不识，绿水青山，四时都好。遇笔题诗，逢人饮酒，世间万事，看尽多多少少。
沁园春::陈草阁::霜剥枯崖，何处邮亭，玉龙夜呼。唤经年幽梦，悠然独觉，参横璇汉，漏彻铜壶。漠漠风烟，昏昏水月，醉耸诗肩骑瘦驴。孤吟处，更寻香吊影，搔首踟蹰。古心落落如予。悄独立高寒凌万夫。对荒烟野草，浅溪沙路，班荆三嗅，此意谁如。高卧南阳，归来彭泽，借问风光还似无。难穷处，待凭将妙手，作岁寒图。
木兰香・减字木兰花::徐介轩::一帘疏雨。道是无情还有思。坐久魂销。风动珠唇点点娇。生平浩气。静乐机关随处是。
步蟾宫::章耐轩::未开大如木犀蕊。开後是、梅花小底。け然只欲住山林，肯容易、结根城市。叶儿又与冬青比。
浣溪沙::昭顺老人::的堪为席上珍。银铛百沸麝脐薰。萧娘欲饵意中人。拈处玉纤笼蚌颗，剥时琼齿嚼香津。仙郎入口即轻身。
南柯子・南歌子::陈舜翁::德祖家珍熟，钱塘五月中。碧梧桐盖翠筠笼。倾向水晶盘内、斗尝空。绛粟成团小，清甜笑蜜浓。
浪淘沙::洪子大::上苑又春残。樱颗如丹。明光宫里水晶盘。想得退朝花底散，宣赐千官。往事记金銮。荔子难攀。多情更有酪浆寒。蜀客筠笼相赠处，愁忆长安。
八声甘州::郑子玉::渐莺声近也，探年芳、河畔扼轻轮。旋东风染绿，绵绵平野，无际烟春。最苦夕阳天外，愁损倚阑人。无奈潇湘杳，留滞王孙。冷落池塘残梦，是送君归後，南浦消魂。赖东君能客，醉卧展香茵。
虞美人::文珏::歌唇乍启尘飞处。翠叶轻轻举。似通舞态逞妖容。嫩条纤丽玉玲珑。怯秋风。虞姬珠碎兵戈里。莫认埋魂地。只应遗恨寄芳丛。露和清泪湿轻红。古今同。
虞美人::顾卞::帐前草草军情变。月下旗旌乱。褫衣推枕惜离情。远风吹下楚歌声。正三更。抚鞍欲上重相顾。艳态花无主。手中莲萼凛秋霜。九泉归路是仙乡。恨茫茫。
壶中天・念奴娇::陈景沂::江邮湘驿。问暮年何事，暮冬行役。马首摇摇经历处，多少山南溪北。冷著烟扉，孤芳云掩，瞥见如相识。相逢相劳，如痴如诉如忆。最是近晓霜浓，初弦月挂，傅粉金鸾侧。冷淡生涯忧忘乐，不管冰檐雪壁。
点绛唇::陈景沂::今古凡花，词人尚作词称庆。紫薇名盛。似得花之圣。为底时人，一曲稀流咏。花端正。花无郎病。病亦归之命。
水龙吟::陈景沂::阶前砌下新凉，嫩姿弱质婆娑小。仙家甚处，凤雏飞下，化成窈窕。尖叶参差，柔枝袅娜，体将玉造。自川葵放後，堂萱谢了，是圆苑、无花草。自恨西风太早。逞芳容、紫围绯绕。管里低昂，篦头约略，空成懊恼。圆胎结就，小铃垂下，直开临□。□凡间谪堕，不如西帝，曾关宸抱。
念奴娇::松洲::麦场桑陇，道都是、六代宫城遗迹。梦里江山经几觉，还似堠旁征驿。燕去燕来，花开花谢，那个成端的。人烟牢落，晚风何处羌笛。堪叹挥泪新亭，算兴亡莫补、万分之一。到我凭阑，休更向酒畔，是今非昔。击楫誓清，闻鸡起舞，毕竟英难得。伤心残照，塔尖遥露秋碧。
浣溪沙::韩准::潇洒梧桐几度秋。凤凰飞去旧山幽。风景不殊人物换，恨悠悠。衰草远从烟际合，夕阳空趁水西流。恰好凭楼便回首，怕生愁。
沁园春::王云焕::四十君王，三百载间，兴亡一家。叹幕府峰高，生涯社燕，胭脂井暗，富贵飞花。山骨呈羞，江声带恨，磨尽英雄岁月赊。君知否，是枋头霸上，著数全差。倚空长剑吁嗟。奈争战年来似乱麻。但苍陵古冢，白杨啼，荒园废沼，青草鸣蛙。旗盖东南，风涛天堑，难比兴亡隙地些。休凝伫，望长安路杳，夕照愁鸦。
满江红::王淮::踏遍江南，予岂为、解衣推食。谩赢得、烟波短棹，月楼长笛。看剑功名心已死，积薪涕泪今谁滴。想中原、一望一伤情，英雄客。形势地，还如昔。谈笑里，封侯觅。岂有於前代，无於今日。龙豹莫藏韬略手，犬羊快扫腥膻迹。看诸公、事业卜枭卢，何劳掷。
莺啼序::叶润::离骚困吟梦醒，访台城旧路。问流水、东入沧溟，还解流转西否。乌衣梦、浪传故国，晴烟冉冉宫墙树。念吟魂凄断，待随燕子来去。回首十年，阑锦花场，趁吟云赋雨。可曾对、宝瑟知音，高轩为谁轻驻。倚东风、愁长笑短，水云深、春江日暮。伴羁怀，唯有征衫，贮寒半缕。高情谩赋，蕙带兰襟，蛾眉古来相妒。英雄到、江南易老。後来谁更，风景伤心，泪沾樽俎。登山宴水，横江酹酒，倾将慷慨酬形势，付兴亡、一笑翻歌舞。独醒难继山公，上马旌旗动，又还惊起鸥鹭。危亭恨极，落尽寒香，怕道断肠句。有多少、行星翠点，春浅寒深，孕粉藏香，蝶清蜂瘦。因孤彩笔芳笺，拟待倩取游丝，系却离绪。旋□□、写入鸣弦柱。
柳梢青::张杜::燕里花深，鹭汀云澹，客梦江皋。日日言归，淮山笑我，尘锁征袍。几回把酒凭高。阑干外、魂飞暮涛。只有南园，一番风雨，过了樱桃。
风流子::王泳祖::东风长是客，帘栊静、燕子一双飞。看花坞日高，翠阴护晓，柳塘风细，绿涨浮漪。肠断处，渭城春树远，江国暮云低。芳径听莺，暗惊心事，画檐闻鹊，试卜归期。小楼凝伫地，疏窗下，几度对说相思。记得菱花交照，素手曾携。
氐州第一::刘天游::冰缩寒流，川凝冻霭，前回鹭渚冬晚。燕阁红炉，驼峰翠釜，曾忆花柔酒软。云海沧洲，甚又寄、南来客雁。洒雪朱门，回桡剡曲，镜华霜满。万里银霄凝望眼。恁吟袖、画阑空暖。树带潮墟，笳鸣古戍，簇仲宣幽怨。
摸鱼儿::柴望::问长江、几分秋色，三分浑在烟雨。何人折尽丝丝柳，此日送君南浦。帆且驻。试说著、羊裘钓雪今何许。鱼虾自舞。但一舸芦花，数声霜笛，鸥鹭自来去。年年事，流水朝朝暮暮。天涯长叹飘聚。衾寒不转钧天梦，楼外谁歌白。君莫诉。君试按、秦筝未必如锺吕。乡心最苦。算只有娟娟，马头皓月，今夜照归路。
齐天乐::柴望::青青杨柳丝丝雨，他乡又逢寒食。几度刘郎，当年曼倩，迢递水村烟驿。寻踪访迹。正马上相逢，杏花狼藉。惟有沙边，旧时鸥鹭似相识。天涯流浪最久，十年何所事，幽愫历历。换字鹅归，看梅鹤去，回首征衫泪渍。新欢旧忆。笑客处如归，归处如客。独倚危阑，乱山无数碧。
祝英台・祝英台近::柴望::小船儿，双去橹。红湿海棠雨。燕子归时，芳草暗南浦。自从翠袖香消，明声断，怕回首、旧寻芳处。向谁语。可怜金屋无人，冷落凤箫谱。
阳关三叠::柴望::西风吹鬓，残发早星星。叹故国斜阳，断桥流水，荣悴本无凭。但朝朝、才雨又晴。人生飘聚等浮萍。谁知桃叶，千古是离情。正无奈、黯黯离情。渡头烟暝，愁杀渡江人。伤情处，送君且待江头月，人共月、千里难并。笳鼓发，戍云平。此夜思君，肠断不禁。尽思君送君。
摸鱼儿::柴望::这情怀、怎生消遣。思量只是凄怨。一春长为花和柳，风雨又还零乱。君试看。便杜牧风流，也则肠先断。更深漏短。更听得杜宇，一声声切，流水画桥畔。人间世，本只阴晴易换。斜阳衰草何限。悲欢毕竟年年事，千古漫嗟修短。无处问。是闲倚帘栊，尽日厌厌闷。浮名尽懒。但笑拍阑干，连呼大白，心事付归燕。
念奴娇::柴望::匆匆别去，算别来、又是几番春暮。酒债不偿还似可，负了若干吟句。渭北春天，江南夜雨，总是伤情处。黯然消歇，绿杨一阵莺语。空记十载嬉游，如今蓦地，两处成离阻。纵是相逢天涯路，难觅年时欢侣。寄语东君，岁华不驻，谁为留春住。小楼昨夜，东风依旧飞絮。
摸鱼儿::柴望::便无他、杜鹃催去，匆匆春事能几。看来不见春归路，飞絮又随流水。留也是。怎禁得、东风红紫还飘坠。天涯万里。怅燕子人家，沈沈夜雨，添得断肠泪。嬉游事。早觉相如倦矣。谢娘庭院犹记。闲情已付孤鸿去，依旧被莺呼起。谁料理。正乍暖还寒，未是晴天气。无言自倚。想旧日桃花，而今人面，都是梦儿里。
满江红::柴望::载酒何人，登临处、沧洲空阔。凭阑外、晴杨两岸，晚烟泼□。水鸟不知梁燕去，溪山半属冬青阁。有小舟、隐约载歌姝，调新曲。留与去，如何得。风又雨，催行色。共白苹红蓼，好生飘泊。别後三年重会面，人生几度三年别。正乡心、客梦两绸缪，城头角。
贺新郎::柴望::满酌西湖酒。觉湖山、依然未老，游人如旧。数过清明才六日，欲暖未晴时候。正画舫、春明波透。记得名园曾驻马，锦鞍鞯、浅映堤桥柳。寻胜赏，重回首。不妨旋摘枝头有。喜青青、垂丸带子，脆圆如豆。想是和羹消息近，报与醉翁太守。道玉铉、有人启奏。红药当阶明似锦，觉娇莺、舞燕皆称寿。唱此曲，付红袖。
念奴娇::柴望::登高回首，叹山河国破，於今何有。台上金仙空已去，零落逋梅苏柳。双塔飞云，六桥流水，风景还依旧。凤笙龙管，何人肠断重奏。闻道凝碧池边，宫槐叶落，舞马衔杯酒。旧恨春风吹不断，新恨重重还又。燕子楼高，乐昌镜远，人比花枝瘦。伤情万感，暗沾啼血襟袖。
念奴娇::柴望::春来多困，正日移帘影，银屏深闭。唤梦幽禽烟柳外，惊断巫山十二。宿酒初醒，新愁半解，恼得成憔悴。云鬓，不鸾镜梳洗。门外满地香风，残梅零乱，玉糁苍苔碎。乍暖乍寒浑莫拟，欲试罗衣犹未。斗草雕阑，买花深院，做踏青天气。晴鸠鸣处，一池昨夜春水。
桂枝香::柴望::今宵月色。叹暗水流花，年事非昨。潇洒江南似画，舞枫飘柞。谁家又唱江南曲，一番听、一番离索。孤鸿飞去，残霞落尽，怨深难托。又肠断、丁香画雀。记牡丹时候，归燕帘幕。梦里襄王，想念王孙飘泊。如今雪上萧萧鬓，更相思、连夜花发。柘枝犹在，春风那似，旧时宋玉。
齐天乐::柴望::凄凄杨柳潇潇雨，悄窗怎禁滴沥。思里传，愁边落雁，多少东吴山色。知他恨极。料为我窗前，强鸣刀尺。竟日西风，那堪无寐更邻笛。黄花开遍未也，花开应笑我，年少难觅。灞上长安，河边渭水，都把韶华暗掷。何人碎璧。尚衰草连天，暮烟凝碧。怕说相思，撼枫喧夜寂。
朝中措::王玉::杨花绕昼暖风多。晴云点池波。戏数翠萍几靥，零星未碍圆荷。
